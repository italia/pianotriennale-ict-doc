Dati della Pubblica Amministrazione
===================================

I dati delle pubbliche amministrazioni, unitamente ai meccanismi e alle
piattaforme create per offrire servizi, costituiscono uno dei principali
patrimoni digitali della PA. La conseguente valorizzazione di questo patrimonio
digitale è un obiettivo strategico da perseguire.

La rappresentazione dei dati della Pubblica Amministrazione come “patrimonio”
fornisce un’immagine quanto mai realistica ed efficace circa la natura dei dati
come beni e, in particolare, consente di individuare, con senso immediato, le
potenzialità che possono derivare dal loro utilizzo, superando il confine
dell’adempimento amministrativo in cui il dato stesso viene formato e
generalmente utilizzato.

La strategia Horizon 2020 ha come obiettivo il miglioramento della competitività
dell’UE, conservando allo stesso tempo il modello di economia sociale di mercato
e migliorando sensibilmente l’efficacia dell’utilizzo delle risorse.

In tale contesto, diventa essenziale sfruttare le potenzialità del patrimonio di
dati gestiti dalla Pubblica Amministrazione. Gli strumenti offerti dalla
legislazione vigente, in particolare il CAD e le norme di recepimento e
implementazione della direttiva INSPIRE e della direttiva *Public Sector
Information* (PSI), ci consentono di definire due ambiti strategici: da una
parte la condivisione dei dati tra PA, a titolo gratuito, per finalità
istituzionali e, dall’altra, il riutilizzo dei dati, anche per finalità
commerciali, da parte di portatori di interesse (*stakeholder* interessati).

Al fine di dare concreta attuazione a questi principi, sono individuate due
macro aree:

- **basi di dati di interesse nazionale:** la condivisione di dati delle PA per
  fini istituzionali va generalmente adottata per tutte le tipologie di dati per
  i quali tale politica è applicabile, nell’ambito di quanto previsto dall’art.
  50 del CAD. Abilitare la condivisione dei dati più ampia tra amministrazioni
  consente di raggiungere obiettivi di razionalizzazione dei dati, eliminando la
  tipica gestione a silos e quindi duplicazioni non necessarie (attuazione del
  principio *once only* per cui si evita di richiedere informazioni già in
  possesso delle PA). A tale riguardo giocano un ruolo strategico le basi di
  dati di interesse nazionale, definite dall’articolo 60 del CAD, ovvero basi di
  dati omogenee per tipologia e contenuto, rilevanti per lo svolgimento delle
  funzioni istituzionali delle pubbliche amministrazioni;

- **dati aperti**: comunemente chiamati *Open data*, abilitano il riutilizzo
  dei dati da parte di chiunque e per qualunque scopo, anche commerciale, purché
  non vi siano particolari restrizioni (ad es. segreto di Stato, segreto
  statistico, vincoli di protezione dei dati personali come definiti dal Garante
  della *privacy*). L’apertura dei dati pubblici (in generale i dati conoscibili
  da chiunque) per il loro riutilizzo è un’azione specifica nell’ambito del
  Mercato Unico Digitale (*Digital Single Market*), primo pilastro dell’Agenda
  digitale europea, volto a sfruttare al meglio il potenziale delle tecnologie
  dell’informazione e della comunicazione per favorire l’innovazione, la
  crescita economica e la competitività. Con la Comunicazione “*Towards a common
  european data space*” (COM (2018) 232) del 25 aprile 2018, la Commissione ha
  proposto un pacchetto di misure come passo fondamentale verso la creazione di
  uno spazio comune dei dati nell’UE; tra esse, particolare rilevanza riveste la
  proposta di revisione della Direttiva PSI (COM (2018) 234).

Correlate alle suddette macro aree, la strategia per i dati prevede azioni
funzionali ai processi sia di condivisione che di riutilizzo dei dati,
riconducibili alla creazione di **vocabolari controllati** e **modelli di
dati**, cioè una modalità strutturata per organizzare codici e nomenclature
ricorrenti in maniera standardizzata e normalizzata (vocabolari controllati) e
una concettualizzazione nell’ambito di un dato dominio (ontologia o modello dei
dati condiviso).

Ciò stante, è bene evidenziare che a livello di Unione Europea, ma anche a
livello nazionale, si registra la crescente necessità di un migliore
coordinamento tra le varie politiche sui dati, in particolare per l’attuazione
della direttiva INSPIRE nel contesto delle politiche di *eGoverment*. In tal
senso si esprimono, in particolare, il Piano d’azione per l’*eGovernment*
dell’UE 2016 - 2020 (COM (2016) 179 final) e il nuovo Quadro europeo di
interoperabilità (COM (2017) 134 final). In particolare, l’informazione
territoriale segue le regole di implementazione della direttiva INSPIRE per
quanto riguarda l’armonizzazione dei dati, i servizi di accesso ai dati, i
modelli di interoperabilità, l’obbligo e le modalità di condivisione dei dati
tra amministrazioni, ecc. Rientrano invece nell’ambito della direttiva PSI le
condizioni per il riutilizzo dei dati stessi da parte di terzi (licenza,
tariffazione, ecc.).

Basi di dati di interesse nazionale
-----------------------------------

Scenario
~~~~~~~~

Le basi di dati di interesse nazionale rappresentano uno degli aspetti chiave
delle strategie ICT a livello nazionale e internazionale, in quanto
infrastrutture fondamentali per supportare interazioni tra pubbliche
amministrazioni e, ove previsto, tra queste e i privati.

Nell’ambito del citato `European Interoperability Framework
<https://joinup.ec.europa.eu/asset/eia/description>`__ esse sono dette *Base
Register*, fonti affidabili, autentiche e ufficiali di dati delle pubbliche
amministrazioni particolarmente rilevanti (e.g. persone, strade, edifici,
organizzazioni, ecc.), che costituiscono il fondamento per la costruzione di
servizi pubblici.

Nel contesto del modello strategico dell’ICT nella Pubblica Amministrazione,
considerata la crescente rilevanza delle basi di dati di interesse nazionale
anche per lo svolgimento delle funzioni istituzionali delle altre pubbliche
amministrazioni (oltre a quelle proprie delle amministrazioni titolari) è
opportuno attivare processi finalizzati a garantire un adeguato livello di
qualità dei dati.

L’articolo 60 del CAD fornisce un primo elenco di Basi di dati di interesse
nazionale e demanda ad AGID il compito di individuare (e pubblicare) l’elenco di
tali basi di dati, evidenziando il compito di definire e pubblicare i piani di
aggiornamento dei servizi da parte delle amministrazioni responsabili.

Il comma 3-bis dello stesso articolo ha indicato le seguenti basi di dati di
interesse nazionale:

- il Repertorio nazionale dei dati territoriali (RNDT) - Titolare: AGID;

- l’Anagrafe nazionale della popolazione residente (ANPR) - Titolare: Ministero
  dell’Interno;

- la `Banca dati nazionale dei contratti pubblici
  <http://portaletrasparenza.anticorruzione.it/microstrategy/html/index.htm>`__
  (BDNCP) - Titolare: ANAC;

- il `Casellario giudiziale
  <https://certificaticasellario.giustizia.it/sac/>`__ - Titolare: Ministero
  della Giustizia;

- il `Registro delle imprese <http://www.registroimprese.it/>`__ - Titolare:
  UnionCamere;

- gli Archivi automatizzati in materia di immigrazione e di asilo - Titolare:
  Ministero dell’Interno;

- l’Anagrafe nazionale degli assistiti (ANA) - Titolari: Ministero
  dell’Economia e delle Finanze e Ministero della Salute;

- l’Anagrafe delle aziende agricole - Titolari: Regioni e Ministero delle
  Politiche Agricole, Alimentari e Forestali.

A queste sono state aggiunte anche le seguenti basi di dati, disciplinate dal
contesto normativo del CAD e dal decreto legge 18 ottobre 2012, n. 179:

- l’Archivio nazionale dei numeri civici delle strade urbane (ANNCSU) -
  Titolare: ISTAT e Agenzia delle Entrate;

- la Base dati catastale - Titolare: Agenzia delle Entrate;

- l’Indice dei domicili digitali delle pubbliche amministrazioni e dei gestori
  di pubblici servizi (IPA) - Titolare: AGID;

- l’Indice nazionale degli indirizzi di posta elettronica certificata di
  professionisti e imprese (INI-PEC) - Titolare: Ministero dello Sviluppo
  Economico.

Inoltre, lo stesso articolo 60 assegna ad AGID la possibilità di ampliare il
precedente elenco. In tale senso, in aggiunta alle basi di dati presenti nei
riferimenti normativi sopra citati, con il Piano Triennale 2017 - 2019 sono
state identificate le seguenti basi di dati:

- il Pubblico registro automobilistico (PRA) - Titolare: ACI;

- l’Anagrafe tributaria - Titolare: Agenzia delle Entrate;

- il `Catalogo dei dati delle Pubbliche amministrazioni
  <http://www.dati.gov.it/>`__ - Titolare: AGID;

- il Catalogo dei servizi a cittadini e imprese - Titolare: AGID;

- il Sistema informativo nazionale federato delle infrastrutture (SINFI) -
  Titolare: Ministero dello Sviluppo Economico.

Alla luce delle attività in corso su cui AGID è coinvolta, è stata individuata
la seguente ulteriore base di dati di interesse nazionale:

- il Catalogo del servizio bibliotecario nazionale SBN - Titolare Ministero per
  i beni e le attività culturali.

AGID aggiorna sul proprio sito istituzionale l’elenco delle `Basi di dati di
interesse nazionale
<https://www.agid.gov.it/it/dati/basi-dati-interesse-nazionale>`__ (e le
relative schede descrittive compilate dalle amministrazioni titolari). Dopo la
pubblicazione del Piano Triennale 2017 - 2019, alcune basi di dati hanno avuto
un’evoluzione della quale è, di seguito, opportuno dare conto.

Repertorio Nazionale dei dati territoriali
^^^^^^^^^^^^^^^^^^^^^^^^^^^^^^^^^^^^^^^^^^

Il Repertorio Nazionale dei dati territoriali rappresenta il punto di accesso al
prezioso patrimonio territoriale, geografico e ambientale del nostro Paese,
strumento indispensabile per la gestione delle politiche del territorio. Esso
raccoglie i metadati che descrivono dati geospaziali e relativi servizi
disponibili presso le amministrazioni. Il ruolo di AGID nel settore
dell’Informazione Geografica trova il principale riferimento normativo
nell’articolo 59 del CAD che istituisce il Repertorio nazionale dei dati
territoriali, catalogo nazionale di metadati riguardanti i dati territoriali e i
servizi ad essi relativi disponibili presso le pubbliche amministrazioni; il
successivo articolo 60 lo individua come Base di dati di interesse nazionale.

Il Repertorio implementa, in Italia, il Regolamento (CE) n. 1205/2008 del 3
dicembre 2008 recante attuazione della Direttiva INSPIRE per quanto riguarda i
metadati, tenendo altresì conto del Regolamento (UE) n. 1089/2010 del 23
novembre 2010, per quanto riguarda l’interoperabilità dei dati territoriali e
dei servizi ad essi relativi.

Esso costituisce parte integrante dell’infrastruttura nazionale per
l’informazione territoriale INSPIRE configurandosi, inoltre, come registro
pubblico dei dati in esso documentati, di cui ne certifica l’esistenza.
Contemporaneamente il Repertorio, riferendosi ad un sottoinsieme dei dati della
Pubblica Amministrazione, è una infrastruttura finalizzata alla implementazione
della direttiva PSI ai fini del riutilizzo dell’informazione pubblica. Con
riferimento a tale aspetto, assume particolare rilevanza la gestione coordinata
dei cataloghi nazionali, che costituiscono la base di conoscenza delle risorse
informative delle pubbliche amministrazioni: il Repertorio nazionale dei dati
territoriali e il `Catalogo nazionale dati.gov.it <https://www.dati.gov.it/>`__
(si veda par. 5.2).

La versione 2.0 del Repertorio nazionale dei dati territoriali ha assunto il
nome a dominio geodati.gov.it (URL https://geodati.gov.it) e la conseguente
registrazione come `infrastruttura di riferimento
<http://inspire-geoportal.ec.europa.eu/INSPIRERegistry/>`__ per l’erogazione dei
`servizi di ricerca
<http://inspire-geoportal.ec.europa.eu/resources/history/INSPIRE-3d45a92d-bd53-11e7-b037-52540023a883_20171030-110016/services/1/>`__,
nonché per le rilevazioni ufficiali di monitoraggio nel contesto della
implementazione della direttiva INSPIRE in Italia. Al riguardo, entro il 2019 si
provvederà ad effettuare la revisione delle regole tecniche (da adottare ai
sensi dell’articolo 71 del CAD) per tenere conto, tra l’altro, delle regole per
l’implementazione dei metadati su *dataset* e servizi definiti nel contesto di
attuazione della Direttiva INSPIRE, che andranno in vigore da dicembre 2019, e
delle evidenze implementative riscontrate nel contesto delle amministrazioni
italiane.

La documentazione dei dati territoriali è naturalmente uno degli obiettivi di
riferimento ai fini della valorizzazione del patrimonio informativo pubblico. È
un’attività ricorrente effettuata dalle amministrazioni che provvedono ad
alimentare il Repertorio nazionale dei dati territoriali (RNDT) utilizzando il
profilo nazionale di metadati INSPIRE/RNDT [1]_.

.. [1] Decreto 10 novembre 2011 G.U. n°48 del 27/02/2012 s. o. n. 37

Catalogo dei servizi
^^^^^^^^^^^^^^^^^^^^

Il catalogo dei servizi - servizi.gov.it - è lo strumento che permetterà alle
pubbliche amministrazioni di partecipare al censimento guidato dei propri
servizi digitali (effettuato secondo l’ontologia europea CPSV-AP e la sua
estensione italiana CPSV-AP_IT) consentendo ai cittadini di essere indirizzati
all’utilizzo degli stessi servizi e mettendo a loro disposizione informazioni
semplificate e aggiornate.

Il censimento dei servizi della Pubblica Amministrazione - oltre al beneficio di
guidare i cittadini nei rapporti con la PA - fornisce una serie di vantaggi e
possibili estensioni che, di fatto, rende il sistema uno strumento utile anche
per l’ottimizzazione della gestione dei servizi che spesso vengono documentati
su più sistemi in maniera eterogenea.

Il sistema verrà utilizzato da parte di diversi applicativi di gestione
componenti (SPID, pagoPA, *Web Analytics* ecc.) per i propri sistemi di
amministrazione e integrazione.

ANPR
^^^^

L’Anagrafe Nazionale della Popolazione Residente (ANPR) è la banca nazionale
centrale unica nella quale confluiscono progressivamente le anagrafi comunali,
l’anagrafe centrale unica di tutti i cittadini e i residenti in Italia. Essa
contiene i dati anagrafici, gli indirizzi di residenza e rappresenta l’archivio
di riferimento delle persone fisiche appunto residenti, per tutti gli altri
sistemi nazionali (migrazione da anagrafi locali ad anagrafe centrale in corso).
È istituita presso il Ministero dell’Interno ai sensi dell’articolo 62 del
D.Lgs. n. 82/2005 (Codice dell’amministrazione digitale). Il Decreto
Ministeriale 194/2014 stabilisce i requisiti di sicurezza, le funzionalità per
la gestione degli adempimenti di natura anagrafica, le modalità di integrazione
con i diversi sistemi gestionali nonché i servizi da fornire alle pubbliche
amministrazioni ed Enti che erogano pubblici servizi che, a tal fine, dovranno
sottoscrivere accordi di servizio con lo stesso Ministero.

ANPR non è solo una banca dati ma un sistema integrato che consente ai Comuni di
svolgere i servizi anagrafici ma anche di consultare o estrarre dati, monitorare
le attività, effettuare statistiche. È previsto l’avvio della sperimentazione
dell’Archivio nazionale informatizzato dei registri di stato civile in ANPR.

Il popolamento della banca dati di interesse nazionale ANPR evidenzia un
incremento nell’ultimo periodo, nel dettaglio da meno di 300.000 abitanti e 13
comuni nel settembre 2017 (data della firma del contratto) si è raggiunto il
numero di quasi 19 milioni di abitanti e oltre 1600 comuni a fine gennaio 2019
(il monitoraggio in tempo reale della migrazione dei comuni verso ANPR è
disponibile nella dashboard `ANPR - Stato della migrazione
<https://stato-migrazione.anpr.it/>`__).
L’incremento del processo di subentro dei Comuni in ANPR constatato nell’ultimo
periodo è imputabile all’assetto della *governance* del progetto stesso che
individua un *Program Office* (PO) di nomina commissariale, a cui è stata
attribuita la funzione di coordinare e verificare le azioni tecniche per la
realizzazione del progetto.

L’introduzione di questa nuova funzione ha permesso di:

- coordinare le attività ponendosi quale elemento di raccordo tra il Ministero
  dell’Interno, quale Amministrazione responsabile del progetto, e Sogei, quale
  partner tecnologico del progetto;

- predisporre nuovi interventi per valorizzare i risultati conseguiti dalla
  realizzazione del sistema ANPR (integrazione registro nazionale di stato
  civile, certificazione anagrafica nazionale, ecc.);

- incrementare le azioni di comunicazione verso tutti gli *stakeholder*
  migliorando la trasparenza sullo stato del progetto;

- valorizzare il progetto ANPR nell’ambito delle azioni previste dal Piano
  Triennale dando seguito alle necessarie azioni di raccordo con le altre
  iniziative (Vocabolari Controllati, SPID, Modello Interoperabilità);

- contribuire alla creazione di una comunità tecnica attraverso strumenti di
  supporto aperti svolgendo un ruolo di coordinamento e di integrazione con i
  fornitori dei Comuni.

IPA
^^^

L’Indice dei domicili digitali delle pubbliche amministrazioni e dei gestori di
pubblici servizi (articolo 6-ter del CAD), IPA, è l’elenco pubblico di fiducia
contenente i domicili digitali da utilizzare per le comunicazioni e per lo
scambio di informazioni e per l’invio di documenti a tutti gli effetti di legge
tra le pubbliche amministrazioni, i gestori di pubblici servizi e i privati. Le
pubbliche amministrazioni e i gestori di pubblici servizi sono tenuti ad
iscriversi all’IPA presentando istanza ad AGID, fornendo le informazioni
necessarie alla individuazione dell’Ente e indicando nella propria
organizzazione coloro che gestiranno i contenuti informativi da riportare
nell’IPA. A seguito dell’accoglimento dell’istanza, è cura dell’Ente tenere
aggiornate tutte le informazioni inserite in IPA, per consentirne il corretto
utilizzo. Ciascun Ente iscritto all’IPA può eleggere uno o più domicili digitali
in relazione alla propria organizzazione.

L’IPA costituisce l’anagrafica delle PA funzionale ad un insieme sempre più
ampio di processi della PA: ad esempio si citano il protocollo informatico, la
fatturazione elettronica, la certificazione dei crediti, il registro nazionale
alternanza scuola lavoro. Gli Enti accreditati sono circa 23.000 (dati
aggiornati sul sito `Indice delle pubbliche amministrazioni
<https://www.indicepa.gov.it/>`__). Nel corso del 2018, i livelli medi di
utilizzo annuali dell’IPA sono stati i seguenti:

- visualizzate più di 7 milioni di pagine;

- download di 776.683 file open data;

- quasi 13 milioni di accessi tramite protocollo LDAP;

- oltre 2 milioni di interrogazioni tramite *web service*.

Obiettivi
~~~~~~~~~

- Basi dati di interesse nazionale - sulla base delle schede descrittive
  previste dal precedente Piano Triennale, è necessario avviare una strategia
  condivisa con le amministrazioni titolari delle basi di dati di interesse
  nazionale, finalizzata alla definizione dei piani di sviluppo e aggiornamento
  dei servizi per l’utilizzo di dette basi di dati da parte delle altre
  amministrazioni (articolo 60, comma 2-ter, del CAD);

- basi dati di interesse nazionale - predisporre, con le amministrazioni
  titolari delle basi di dati di interesse nazionale, le Linee guida per la
  definizione di standard e criteri di sicurezza e di gestione (articolo 60, co.
  2-bis, del CAD);

- basi dati di interesse nazionale - promuovere l’uso degli standard
  internazionali sulla qualità dei dati `UNI CEI ISO/IEC 25012:2014
  <http://store.uni.com/catalogo/index.php/uni-iso-iec-25012-2014.html>`__
  applicando, in particolare, le regole tecniche definite da AGID con la
  `Determinazione n. 68/2013
  <http://www.agid.gov.it/sites/default/files/circolari/dt_cs_n.68_-_2013dig_-regole_tecniche_basi_dati_critiche_art_2bis_dl_179-2012_sito.pdf>`__
  per le basi di dati critiche, favorendo altresì il processo di misurazione
  della qualità dei dati sulla base degli standard `UNI CEI ISO/IEC 25024:2016
  <http://store.uni.com/catalogo/index.php/uni-cei-iso-iec-25024-2016.html>`__;

- RNDT – superare la problematica connessa alla corretta documentazione (e
  accesso) dei dati territoriali resi disponibili in open data, allineando le
  informazioni contenute nel Repertorio nazionale dei dati territoriali
  (geodati.gov.it) rispetto al catalogo dati.gov.it attraverso l’implementazione
  dello standard GeoDCAT-AP;

- Catalogo dei servizi - facilitare il progressivo popolamento da parte delle
  pubbliche amministrazioni; migliorare i processi per la completa
  interoperabilità e utilizzabilità con sistemi terzi;

- ANPR - completare la migrazione dei dati dalle anagrafi comunali ad ANPR,
  assicurando durante le fasi del ciclo di vita dei dati un elevato indice di
  qualità degli stessi;

- ANPR - avviare la sperimentazione dell’Archivio nazionale informatizzato dei
  registri di stato civile in ANPR;

- IPA - monitorare lo scenario attuale relativamente a tutti gli argomenti
  esposti, e recepire le disposizioni previste dal Decreto Legislativo n. 217
  del 13 dicembre 2017.

Linee di azione
~~~~~~~~~~~~~~~

.. rubric:: **LA14 - Definizione delle linee di sviluppo delle basi di dati di interesse nazionale**
   :class: ref
   :name: la14

**Tempi**
  Da gennaio 2019

**Attori**
  PA titolari basi di dati di interesse nazionale e AGID

**Descrizione**
  Tavoli di lavoro congiunto tra AGID e le PA titolari di basi di dati di
  interesse nazionale lavorano alla definizione dei Piani di sviluppo e
  aggiornamento dei servizi per l’utilizzo delle medesime basi di dati, al fine
  di favorire la fruibilità delle informazioni ivi contenute da parte di tutti i
  soggetti aventi titolo secondo i principi stabiliti nel Piano Triennale.

**Risultati**
  Ciascun Tavolo di lavoro redige un documento programmatico per le linee di
  sviluppo per le basi dati di interesse nazionale (dicembre 2020).

**Aree di intervento**
  Nel breve periodo impatto su PA titolari di basi di dati di interesse
  nazionale e su tutta la PA. Nel medio/lungo impatto su imprese, cittadini,
  altri soggetti istituzionali e categorie specifiche di utenza.

.. rubric:: **LA15 - Implementazione standard Geo - DCAT-AP_IT**
   :class: ref
   :name: la15

**Tempi**
  In corso

**Attori**
  AGID, PA

**Descrizione**
  Il rilascio della nuova versione del Repertorio nazionale dei dati
  territoriali consente di procedere alle attività di sviluppo applicativo per
  l’implementazione dello standard GeoDCAT-AP, in coerenza con le indicazioni
  contenute nelle `Linee guida
  <http://geodati.gov.it/geoportale/documenti/12-documenti/277-linee-guida-nazionali-geodcat-ap>`__
  rese disponibili da AGID (obiettivo del precedente Piano Triennale 2017 -
  2019).

**Risultati**
  Implementazione dello standard “Geo DCAT-AP” (entro giugno 2019) sul
  `Repertorio nazionale dei dati territoriali <http://www.geodati.gov.it)/>`__.

  Adozione dello standard da parte delle regioni e delle PA centrali coinvolte
  (giugno 2020).

**Aree di intervento**
  Nel breve periodo, impatto sulle PA; nel medio-lungo periodo impatto su
  imprese, cittadini, altri soggetti istituzionali e categorie specifiche di
  utenza.

.. rubric:: **LA16 - Disponibilità Catalogo dei servizi (servizi.gov.it)**
   :class: ref
   :name: la16

**Tempi**
  In corso

**Attori**
  AGID, PA

**Descrizione**
  AGID implementa nuove funzionalità del Catalogo dei servizi (servizi.gov.it)
  volte alla completa interoperabilità con sistemi terzi e attua iniziative
  finalizzate al popolamento del Catalogo. Le PA procedono al popolamento del
  Catalogo sia in maniera diretta (attraverso *backend*), sia attraverso terze
  parti (API).

**Risultati**
  Le PA inseriscono i propri servizi nel Catalogo attuale (da gennaio 2019).

  AGID rilascia le nuove funzionalità del Catalogo (entro dicembre 2019).

**Aree di intervento**
  Nel breve periodo, impatto sulle PA.

.. rubric:: **LA17 - Completamento del popolamento di ANPR**
   :class: ref
   :name: la17

**Tempi**
  In corso

**Attori**
  Ministero dell’Interno, Sogei, Comuni

**Descrizione**
  Completamento del popolamento di ANPR con i dati delle anagrafi comunali (APR)
  e delle anagrafi della popolazione residente all’estero (AIRE).

**Risultati**
  I 7.915 comuni italiani popolano ANPR effettuando la migrazione delle APR e
  AIRE locali (data di rilascio: in fase di riprogrammazione).

**Aree di intervento**
  Nel breve periodo sulle PA e sui cittadini.

.. rubric:: **LA18 - Sperimentazione dell’archivio nazionale informatizzato dei registri di stato civile in ANPR**
   :class: ref
   :name: la18

**Tempi**
  Da gennaio 2019

**Attori**
  Ministero dell’Interno, Sogei, Comuni

**Descrizione**
  Attraverso la sperimentazione su un campione significativo di comuni italiani
  si provvederà alla realizzazione di prototipi di registri di stato civile,
  valutando le possibili semplificazioni derivanti dalla digitalizzazione e
  centralizzazione degli stessi.

**Risultati**
Sperimentazione dell’archivio nazionale informatizzato dei registri di stato
civile (dicembre 2019).

**Aree di intervento**
Nel breve periodo, impatto sulle PA coinvolte. Nel medio-lungo periodo, impatto
sui cittadini.

.. rubric:: **LA19 - Adozione delle Linee Guida IPA**
   :class: ref
   :name: la19

**Tempi**
  In corso

**Attori**
  AGID, PA e gestori di pubblici servizi

**Descrizione**
  AGID ha redatto le Linee Guida relative alle Regole tecniche da seguire per
  l’iscrizione e l’aggiornamento dei dati in IPA. Le amministrazioni e i gestori
  di pubblici servizi devono attenersi alle regole prescritte.

**Risultati**
  AGID pubblica Linee Guida sul sito web dandone notizia in Gazzetta Ufficiale
  (giugno 2019).

**Aree di intervento**
  Nel breve periodo, impatto su tutte le PA, sui gestori di pubblici servizi e
  sui cittadini.

Dati aperti
-----------

Scenario
~~~~~~~~

Il riutilizzo dei dati rappresenta il fine ultimo delle politiche di *Open
data*, ovvero del processo che mira a rendere disponibili a tutti, per qualunque
finalità, anche commerciale, i dati in possesso di enti pubblici.

Il contesto normativo di riferimento è quello del CAD (articolo 1 comma 1
lettera l-ter) e della direttiva PSI (2003/98/CE e 2013/37/UE) recepita con il
D.Lgs. n. 36/2006 (come modificato dal D.Lgs. n. 102/2015) che disciplina le
modalità di riutilizzo, definendone altresì l’ambito di applicazione, con le
relative esclusioni e norme di salvaguardia.

Gli *open data* sono definiti come dati di tipo aperto nell’articolo 1, lettera
l-ter) del CAD che individua le seguenti caratteristiche o requisiti:

- sono disponibili secondo i termini di una licenza che ne permetta l’utilizzo
  da parte di chiunque, anche per finalità commerciali, in formato disaggregato;

- sono disponibili in formato aperto (articolo 1, lettera L-bis), adatti
  all’utilizzo automatico da parte di programmi per elaboratori e sono provvisti
  dei relativi metadati;

- sono resi disponibili gratuitamente oppure ai costi marginali sostenuti per
  la loro riproduzione e divulgazione, salvo casi eccezionali come identificati
  dall’articolo 7 del D. Lgs. n. 36/2006).

Finora le politiche di promozione degli *open data* hanno riguardato
principalmente il lato dell’offerta, cioè la messa a disposizione dei dati da
parte delle amministrazioni (i dati di monitoraggio dei progetti di
trasformazione digitale aggiornati in tempo reale sono disponibili nella sezione
`Avanzamento trasformazione digitale
<https://avanzamentodigitale.italia.it/it/progetto/open-data>`__ del sito AGID).

In continuità con gli obiettivi e le azioni previste dal precedente Piano
Triennale, permane la necessità di dare seguito all’adozione del `protocollo
<http://network.ot11ot2.it/sites/default/files/opendata1_elementi_tecnici_e_strategie_v4_0.pdf>`__
definito nell’ambito del gruppo di lavoro “*Data e open data management*”
del Comitato di pilotaggio presso il Dipartimento della Funzione Pubblica per
gli interventi OT11 e OT2, realizzati nel quadro dell’Accordo di partenariato
Italia. Tale protocollo prevede, in particolare, il popolamento del **Catalogo
nazionale dati.gov.it,** nel quale sono documentati, sulla base del profilo di
metadati DCAT-AP_IT, i dati aperti resi disponibili dalle amministrazioni.

In linea con quanto sta già avvenendo a livello internazionale, occorre
considerare anche la domanda e la qualità dei dati aperti ad oggi disponibili
dando un senso concreto alle politiche nazionali in materia, promuovendo
l’effettivo riutilizzo dei dati per lo sviluppo di nuovi servizi per cittadini e
imprese e valutandone gli impatti a livello economico e sociale.

Obiettivi
~~~~~~~~~

- Promuovere e intercettare la richiesta di riutilizzo dei dati, in particolare
  sul territorio, per settori di interesse, con il coinvolgimento (e il
  sostegno) del governo regionale e locale, attivando un dialogo con le imprese
  e la società civile, per capire meglio come stimolare l’incontro tra domanda e
  offerta di dati. Raccordare tale obiettivo con le azioni previste nel contesto
  dell’*Open Government Partnership* (OGP) anche in coerenza con le azioni
  previste in tale ambito;

- diffondere la cultura dei dati aperti, presso amministrazioni e imprese,
  basandosi su azioni inclusive volte a favorire la comprensione delle
  potenzialità legate al riutilizzo dei dati, evitando nel contempo nuovi o
  maggiori oneri per le amministrazioni;

- porre in essere azioni coordinate tra amministrazioni centrali, regionali e
  locali, per particolari domini o ecosistemi, finalizzate all’apertura di dati
  aventi lo stesso oggetto ma contenenti informazioni diverse che si completano
  a vicenda (continuità per dominio);

- promuovere azioni programmate per rendere alcuni *dataset* regionali
  disponibili in tutte le regioni, in modo da avere copertura su tutto il
  territorio nazionale (continuità per territorio).

Inoltre, anche in coerenza con gli impegni assunti attraverso `l’Accordo di
Partenariato 2014 - 2020
<http://www.agenziacoesione.gov.it/it/AccordoPartenariato/>`__ e con le
`iniziative comunitarie
<https://www.europeandataportal.eu/en/highlights/open-data-maturity-europe-2017>`__
volte a rilevare lo stato di avanzamento e di attuazione della direttiva PSI, si
pongono i seguenti obiettivi:

- assicurare la continuità dell’azione prevista nel contesto del Documento
  metodologico relativo al `PON Governance e Capacità Istituzionale
  <http://www.pongovernance1420.gov.it/wp-content/uploads/2017/01/Documento_metodologico_indicatori_rev.pdf>`__,
  attraverso l’aggiornamento del “Paniere dinamico di *dataset*”, che fornisce
  la base per il calcolo dell’indicatore di risultato 2RIS “Numero di banche
  dati pubbliche disponibili come dati aperti (in percentuale) sui database
  pubblici di un paniere selezionato ”come definito nell’Accordo di
  *partnership* 2014 - 2020, dando seguito alla `rilevazione relativa al 2017
  <https://www.dati.gov.it/content/rapporto-annuale-disponibilit-banche-dati-pubbliche-formato-aperto-paniere-dinamico-dataset>`__
  che ha evidenziato una crescita di circa il 10% del suddetto indicatore (dal
  45,68% del 2016 al 55,5% del 2017);

- consolidare la partecipazione italiana alle iniziative europee volte al
  rilevamento del grado di maturità degli open data e dello stato di attuazione
  della direttiva PSI negli Stati membri, anche attraverso `indagini
  <https://www.dati.gov.it/content/monitoraggio>`__ specifiche con il
  coinvolgimento delle amministrazioni, in particolare a livello regionale, al
  fine di raccogliere elementi utili e significativi rispetto a dette
  iniziative;

- consolidare il Catalogo nazionale dati.gov.it, anche attraverso una
  evoluzione mirata ad includere nel catalogo stesso le informazioni riferite
  alle basi di dati della pubblica amministrazione, raccolte in attuazione
  dell’articolo 24-quater, comma 2, del D.L. n. 90/2014, convertito in Legge 11
  agosto 2014, n. 114. Ciò consentirà di dare concreta attuazione al principio
  espresso dalla direttiva PSI circa la possibilità di richiedere,
  all’amministrazione competente, dati non ancora resi disponibili in open data.

Linee di azione
~~~~~~~~~~~~~~~

.. rubric:: **LA20 - Strategia complessiva per valorizzazione dei dati**
   :class: ref
   :name: la20

**Tempi**
  Da gennaio 2019

**Attori**
  Dipartimento della Funzione Pubblica, AGID e Regioni (soggetti aggregatori)

**Descrizione**
  Il Dipartimento della Funzione Pubblica, in collaborazione con AGID e Regioni,
  definisce una strategia finalizzata al riutilizzo dei dati aperti, in coerenza
  con le regole di implementazione della direttiva PSI, e le iniziative di
  collaborazione e confronto tra PA e stakeholders nel contesto delle azioni
  definite nell’ambito dell’Open Government Partnership (OGP). Viene predisposto
  un documento di strategia complessiva che delinei obiettivi di riutilizzo e
  valorizzazione dei dati della Pubblica Amministrazione.

**Risultati**
  Il Dipartimento della Funzione pubblica, in collaborazione con AGID e le
  Regioni, definisce un primo documento di strategia per le politiche di
  valorizzazione del patrimonio pubblico (giugno 2019).

**Aree di intervento**
  Nel breve periodo, impatto sulle PA e, nel medio/lungo periodo, impatto su
  imprese, cittadini, altri soggetti istituzionali.

.. rubric:: **LA21 - Indagine sul grado di maturità degli open data e sullo stato di attuazione della direttiva PSI**
   :class: ref
   :name: la21

**Tempi**
  Da febbraio 2019

**Attori**
  AGID e amministrazioni partecipanti

**Descrizione**
  Attraverso il coinvolgimento delle amministrazioni interessate, in particolare
  le Regioni, AGID procede alla raccolta di dati e informazioni utili rispetto
  all’iniziativa comunitaria finalizzata al rilevamento del grado di maturità
  degli open data e sullo stato di attuazione della direttiva PSI negli stati
  membri.

**Risultati**
  AGID pubblica il Report relativo all’Indagine sul Portale nazionale
  dati.gov.it e fornisce riscontro all’iniziativa comunitaria ai fini della
  elaborazione dell’*Open data Maturity Report* (ottobre 2019).

**Aree di intervento**
  Nel breve periodo, impatto sulle PA partecipanti.

.. rubric:: **LA22 - Evoluzione del Catalogo nazionale dati.gov.it**
   :class: ref
   :name: la22

**Tempi**
  Da marzo 2019

**Attori**
  AGID

**Descrizione**
  Evoluzione del Catalogo nazionale dati.gov.it. L’evoluzione deve riguardare:

  - il possibile ampliamento del servizio di ricerca anche per le informazioni
    riferite alle basi di dati della pubblica amministrazione raccolte in
    attuazione dell’articolo 24-quater, comma 2, del D.L. n. 90/2014, convertito
    in Legge 11 agosto 2014, n. 114;

  - la conformità del catalogo al profilo DCAT-AP_IT;

  - l’inclusione di nuove amministrazioni sulla base della metadatazione
    DCAT-AP_IT;

  - il raccordo con il repertorio dei dati territoriali.

**Risultati**
  AGID rilascia la nuova versione del Catalogo nazionale che offre le suddette
  funzionalità (entro dicembre 2019).

**Aree di intervento**
  Nel medio periodo, impatto su PA, cittadini e imprese.

.. rubric:: **LA23 - Aggiornamento delle Linee guida per la valorizzazione del patrimonio informativo pubblico**
   :class: ref
   :name: la23

**Tempi**
  Da gennaio 2019

**Attori**
  AGID

**Descrizione**
  AGID aggiorna le Linee guida per la valorizzazione del patrimonio informativo
  pubblico, insieme ai documenti ad esse collegati (tra cui, le Linee guida per
  i cataloghi dati, l’elenco delle basi dati di interesse nazionale e l’elenco
  delle basi di dati chiave), tenendo conto per esempio delle variazioni
  normative, dei lavori europei e internazionali nonché di quelli italiani che
  mirano, tra gli altri, a fornire strumenti per una migliore attuazione delle
  azioni elencate nelle linee guida.

**Risultati**
  Linee guida per la valorizzazione del patrimonio informativo pubblico
  aggiornate per la consultazione pubblica (giugno 2019).

**Aree di intervento**
  Nel breve periodo, impatto sulle PA.

Vocabolari controllati e modelli dati
-------------------------------------

Scenario
~~~~~~~~

In correlazione con le due aree di condivisione e riutilizzo dei dati di cui ai
paragrafi precedenti vanno previste azioni che mirino a creare **vocabolari
controllati e modelli di dati**, cioè una modalità strutturata per organizzare
codici e nomenclature ricorrenti in maniera standardizzata e normalizzata
(vocabolari controllati) e una concettualizzazione nell’ambito di un dato
dominio (ontologia o modello dei dati condiviso).

Anche le iniziative a livello europeo [2]_ evidenziano la possibilità di
utilizzare strumenti idonei alla identificazione e definizione di vocabolari
controllati e modelli di dati condivisi.

.. [2] http://publications.europa.eu/mdr/authority/

Per i profili di metadatazione di diversi tipi di dati e per i servizi, AGID ha
già creato una rete di ontologie e di vocabolari controllati a partire da quelli
riconosciuti a livello internazionale e utilizzabili nel contesto italiano. Con
riferimento agli obiettivi già raggiunti previsti nel precedente Piano Triennale
2017 - 2019, gli elementi della rete sono stati anche catalogati. Una primissima
versione del catalogo è inclusa nella Piattaforma Digitale Nazionale dei Dati
(si veda par. 5.4).

Inoltre, sempre con riferimento agli obiettivi già raggiunti, previsti nel
precedente Piano Triennale 2017 - 2019, AGID ha anche implementato e reso
disponibile (in versione beta nel 2017 e ufficiale nel 2018) il `Sistema di
Registri INSPIRE Italia <http://registry.geodati.gov.it/>`__ nell’ambito delle
attività di coordinamento tra AGID stessa, ISPRA e Ministero dell’ambiente e
della tutela del territorio e del mare (MATTM) per l’attuazione della Direttiva
INSPIRE in Italia. Il Sistema si basa su un software open source sviluppato dal
*Joint Research Centre* (JRC) della Commissione Europea nell’ambito di azioni
del programma ISA/ISA². Esso rappresenta una piattaforma che consente
un’adeguata gestione di vocabolari controllati, elenchi di codici, tassonomie,
ecc., garantendo sia l’univocità e la persistenza degli identificatori che la
gestione dei contenuti. Il sistema costituisce il punto di accesso a una serie
di registri gestiti a livello nazionale e pubblicati per adempiere a quanto
previsto da INSPIRE (circa la pubblicazione delle estensioni alle liste di
codici, di cui al Regolamento (EU) n. 1089/2010 sull’interoperabilità di dati e
servizi territoriali) e per raggiungere gli scopi individuati e definiti a
livello nazionale, in particolare per il coordinamento tra INSPIRE e le
politiche di *eGovernment* e di trasformazione digitale.

Il Sistema è inoltre incluso nella `federazione dei registri INSPIRE
<http://inspire-regadmin.jrc.ec.europa.eu/ror/>`__ che fornisce accesso ai
registri dei singoli Stati membri.

Obiettivi
~~~~~~~~~

- Definire i ruoli e le procedure di aggiornamento e pubblicazione che
  consentano alle amministrazioni pubbliche titolari di vocabolari, tassonomie e
  nomenclature, ecc., di concorrere e partecipare alla gestione dei registri
  pubblicati nel Sistema di Registri già disponibile (sulla base dello Standard
  ISO 19135-1 e delle *best practice* implementate nell’ambito delle attività
  del Sistema di Registri INSPIRE e della relativa Federazione);

- definire ontologie specifiche, sulla base di progetti delle amministrazioni
  competenti. In particolare, in tale ambito, si stanno approntando progetti
  relativi al Sistema museale, in stretta correlazione con i competenti Uffici
  del Ministero per i beni e le attività culturali (MiBAC), in coerenza con le
  disposizioni di cui al Decreto 21 febbraio 2018 dello stesso Ministero,
  recante “Adozione dei livelli minimi uniformi di qualità per i musei e i
  luoghi della cultura di appartenenza pubblica e attivazione del Sistema
  museale nazionale”.

Linee di azione
~~~~~~~~~~~~~~~

.. rubric:: **LA24 - Ruoli e procedure per la gestione del Registry**
   :class: ref
   :name: la24

**Tempi**
  Da marzo 2019

**Attori**
  AGID, ISPRA, MATTM

**Descrizione**
  È necessaria la definizione dei ruoli e delle procedure di aggiornamento e
  pubblicazione che consentano alle amministrazioni titolari di vocabolari,
  tassonomie e nomenclature, ecc. di concorrere e partecipare alla gestione dei
  registri pubblicati nel Sistema di Registri.

**Risultati**
  AGID rilascia la guida operativa utile alle amministrazioni per gestire, in
  autonomia, i registri di propria competenza (entro dicembre 2019).

**Aree di intervento**
  Nel medio periodo, impatto su PA, cittadini e imprese.

.. rubric:: **LA25 - Sviluppo ontologie**
   :class: ref
   :name: la25

**Tempi**
  In corso

**Attori**
  AGID e PA interessate

**Descrizione**
  Sviluppo di ontologie su input e in collaborazione con:

  - il MiBAC, per la definizione di ontologie e vocabolari controllati attinenti
    al Sistema museale nazionale, in coerenza con gli obiettivi fissati con il
    citato Decreto 21 febbraio 2018;

  - le PA interessate e gli enti di ricerca, anche in base a iniziative quali
    l’*Open Government Partnership*.

**Risultati**
  AGID e PA lavorano alla definizione di ontologie e/o vocabolari controllati di
  riferimento. (giugno 2020).

**Aree di intervento**
  Nel medio periodo, impatto su PA, cittadini e imprese.

Piattaforma Digitale Nazionale Dati (PDND)
------------------------------------------

Scenario
~~~~~~~~

La Piattaforma Digitale Nazionale Dati (PDND), precedentemente nota con il nome
di *Data & Analytics Framework* (DAF), fa parte delle attività atte a
valorizzare il patrimonio informativo pubblico nazionale. La PDND ha l’obiettivo
di sviluppare e semplificare l’interoperabilità dei dati pubblici tra PA,
standardizzare e promuovere la diffusione del riutilizzo dei dati descritto al
paragrafo 5.2, ottimizzare i processi di analisi dati e generazione di
conoscenza. L’idea è quella di aprire il mondo della Pubblica Amministrazione ai
benefici offerti dalle moderne piattaforme per la gestione e l’analisi dei *big
data*, agendo lungo cinque direttrici principali:

- amplificare sensibilmente il valore del patrimonio informativo della PA
  mediante l’utilizzo delle tecnologie *big data* che consentono di creare
  conoscenza per coloro che devono prendere decisioni e ridurre drasticamente i
  tempi di analisi. La scalabilità orizzontale di queste tecnologie permette,
  infatti, di estrarre informazioni dall’incrocio di molteplici basi di dati e
  di processare dati in tempo reale consentendo di avere più prospettive di
  analisi su un dato fenomeno, in maniera tempestiva;

- favorire e ottimizzare lo scambio dei dati tra PA minimizzandone i costi di
  transazione per l’accesso e l’utilizzo. Sarà infatti possibile superare lo
  schema delle convenzioni uno a uno che portano a molteplici copie degli stessi
  dati e consentire un accesso standardizzato ad un dato sempre aggiornato;

- incentivare la diffusione degli open data e renderne più efficace l’utilizzo.
  La PDND, infatti, consente di centralizzare e ridistribuire i dati pubblici
  attraverso API, garantendo standardizzazione di formati e modalità di
  riutilizzo su dati sempre aggiornati;

- favorire l’analisi esplorativa dei dati da parte di team di *data scientist*,
  sia in seno alle singole PA che a livello centrale, al fine di migliorare la
  conoscenza dei fenomeni sociali. Le tecniche di analisi utilizzate
  consentiranno anche lo sviluppo di applicazioni intelligenti che sfruttino le
  regolarità nei dati per offrire servizi a cittadini, imprese e pubbliche
  amministrazioni;

- consentire la promozione di iniziative di ricerca scientifica su tematiche di
  interesse specifico per la PA, favorendo la collaborazione con università ed
  enti di ricerca.

La PDND deve essere strutturata in conformità con quanto definito nel CAD e nel
Modello di interoperabilità, anche in coerenza con le esigenze relative alle
funzioni di monitoraggio del Piano.

La PDND si basa su una Piattaforma *big data*, composta da: un *data lake*, un
insieme di *data engine* e strumenti per la comunicazione dei dati.

Nel *data lake* vengono memorizzati, nel rispetto delle normative in materia di
protezione dei dati personali, dati di potenziale interesse quali, ad esempio:
le basi di dati che le PA generano per svolgere il proprio mandato
istituzionale; i dati generati dai sistemi informatici delle pubbliche
amministrazioni come log e dati di utilizzo che non rientrano nella definizione
precedente.

I *Big Data Engine* sono utili ad armonizzare ed elaborare, sia in modalità
differita sia in tempo reale, i dati grezzi memorizzati nel *data lake* e ad
implementare modelli di apprendimento automatico.

Infine gli strumenti per la comunicazione dei dati sono utili a favorire la
fruizione dei dati elaborati da parte dei soggetti interessati, anche attraverso
API che espongono dati e funzionalità ad applicazioni terze.

Il D.Lgs. n 217 del 13 dicembre 2017 ha introdotto nel CAD il nuovo articolo
50-ter che istituzionalizza il progetto di piattaforma tecnologica della PDND
nel rispetto dei limiti, delle condizioni e delle modalità stabilite dal Garante
per la protezione dei dati personali e dal Decreto di cui al comma 4 dello
stesso articolo.

In sede di prima applicazione, la sperimentazione della Piattaforma Digitale
Nazionale Dati è affidata al Commissario straordinario per l’attuazione
dell’Agenda digitale e successivamente, ai sensi dell’articolo 8 Decreto legge
14 dicembre 2018, n. 135 le funzioni di sviluppo e implementazione sono
attribuite al Presidente del Consiglio dei Ministri.

La piattaforma tecnologica ha raggiunto uno stadio sperimentale che è pubblicato
sul sito `DAF Italia <https://dataportal.daf.teamdigitale.it/>`__ e al momento
può essere utilizzata, tra l’altro, per i seguenti casi di studio:

- cruscotto di monitoraggio per ANPR;

- monitoraggio statistico sugli accessi ai servizi qualificati per Regione
  Toscana;

- monitoraggio della qualità dell’aria per Roma Capitale;

- mappa di quartiere per il Comune di Milano.

L’articolo 7 del Decreto Legge 28 settembre 2018, n. 109 prevede poi che la PDND
sia utilizzata in congiunzione all’Archivio informatico nazionale delle opere
pubbliche (AINOP).

Sono stati inoltre pubblicati i seguenti documenti:

- `Piano di sviluppo
  <https://docs.italia.it/italia/daf/daf-piano-di-sviluppo>`__

- `Manuale per l’utente
  <https://docs.italia.it/italia/daf/daf-dataportal-it-docs>`__

- `Documentazione per sviluppatori
  <https://docs.italia.it/italia/daf/daf-docs>`__

I dati presenti nella PDND possono essere utilizzati anche per le attività di
monitoraggio descritte nel capitolo 11 “Governare la trasformazione digitale”: a
tal riguardo il Team per la trasformazione digitale predisporrà strumenti che
andranno a integrare quelli descritti nel paragrafo 11.3.

Obiettivi
~~~~~~~~~

- Valorizzare il patrimonio di informazioni della Pubblica Amministrazione
  facilitando l’accesso ai dati da parte delle PA e favorendo la costituzione di
  team agili di analisi, sia centrali sia federati;

- puntare su qualità e standardizzazione dei dati. La PDND, infatti, è lo
  strumento operativo che consente di supportare in maniera coordinata gli
  sforzi descritti nel paragrafo 5.2, ponendo attenzione ai processi di
  generazione, gestione, aggiornamento e diffusione dei dati;

- agevolare lo sviluppo e la diffusione degli open data e della *API economy*,
  attraverso i quali la società civile può riutilizzare, nel rispetto della
  legge, il patrimonio di informazioni pubbliche e creare nuove opportunità di
  business. A tal fine, la PDND permetterà di sviluppare API standardizzate su
  basi di dati sempre aggiornate, per favorire la costruzione di applicazioni e
  servizi al cittadino;

- incentivare le collaborazioni con università ed enti di ricerca. Si darà loro
  accesso ad aree sperimentali contenenti campioni significativi dei dati
  opportunamente anonimizzati, per dare stimolo alla ricerca e creare conoscenza
  utile per la collettività;

- favorire lo scambio di dati tra pubbliche amministrazioni superando le
  limitazioni dell’attuale pratica di modalità di accesso ai dati basata su
  convenzioni tra singole amministrazioni;

- razionalizzare le risorse impegnate nello scambio di dati e in iniziative di
  analisi, inclusi *data warehouse* e *business intelligence*. Tali iniziative,
  spesso non coordinate, sono di frequente caratterizzate da alti costi di
  licenze e hardware dedicato e hanno un’elevata tendenza a rispondere
  molteplici volte allo stesso bisogno;

- offrire strumenti che misurino in maniera puntuale e tempestiva gli stati di
  avanzamento dell’attuazione del Piano e che permettano di individuare azioni
  integrative o correttive sulla base di logiche guidate dai dati.

Linee di azione
~~~~~~~~~~~~~~~

.. rubric:: **LA26 - Progettazione della PDND, sperimentazione e prima applicazione della stessa**
   :class: ref
   :name: la26

**Tempi**
  In corso

**Attori**
  Presidenza del Consiglio dei Ministri/Team per la trasformazione digitale,
  sentito il Garante per la protezione dei dati personali e i soggetti indicati
  al comma 4 dell’articolo 50 ter del CAD.

**Descrizione**
  La PDND si basa sullo sviluppo di una Piattaforma *big data* e sulla
  costituzione di un team di *data scientist*, *big data architect* e *data
  engineer*. Il Team per la trasformazione digitale ha il compito di gestire
  attivamente la fase di sviluppo concettuale e implementativo
  dell’infrastruttura, insieme a tutte le fasi del ciclo di vita del dato,
  dall’ingestione all’analisi e sviluppo di applicazioni. Il Team per la
  trasformazione digitale progetta e, sentito il Garante per la protezione dei
  dati personali, definisce le modalità realizzative e di uso della Piattaforma
  *big data* della PA attraverso:

  - l’individuazione del modello di *governance* che preveda un ruolo di guida e
    controllo da parte della Presidenza del Consiglio dei Ministri/Team per la
    trasformazione digitale, sentito il Garante della privacy;

  - la predisposizione degli atti necessari alla realizzazione del progetto e la
    proposta degli eventuali adeguamenti normativi che la favoriscano;

  - la definizione, sentito il Garante, delle sorgenti di dati del *data lake* e
    le relative modalità di popolamento. Queste saranno inserite nelle linee
    guida prodotte nell’ambito del Modello di interoperabilità;

  - la definizione dell’architettura logica della piattaforma e l’individuazione
    delle tecnologie implementative;

  - l’identificazione delle esigenze informative utili alla definizione di
    politiche guidate dai dati e alla realizzazione dei relativi strumenti
    analitici;

  - il coinvolgimento della comunità scientifica per la promozione di iniziative
    atte a favorire la conduzione di attività ricerca su tematiche di interesse
    per la PA;

  - le direttive di utilizzo e consultazione.

**Risultati**
  Aggiornamento del Piano di sviluppo della PDND, anche attraverso il
  consolidamento della piattaforma predisposta sulla base dei casi d’uso fissati
  con il gruppo di PA centrali e locali che vi hanno collaborato, sentito il
  Garante per la protezione dei dati personali (giugno 2019).

**Aree di intervento**
  Nel breve periodo impatto sulle PA.

.. rubric:: **LA27 - Messa in produzione della PDND**
   :class: ref
   :name: la27

**Tempi**
  Da luglio 2019

**Attori**
  Team per la trasformazione digitale, PA

**Descrizione**
  Il Team per la trasformazione digitale predisporrà le procedure atte al
  subentro del futuro gestore della PDND che gestirà l’operatività e
  l’evoluzione del progetto. Il gestore della PDND curerà le interazioni con le
  PA per definire piani di inclusione delle relative basi di dati e casi d’uso.
  Le PA di volta in volta coinvolte definiranno le modalità di ingestione dei
  dati e utilizzo della PDND consone alle proprie attività, nel rispetto dei
  limiti, delle condizioni e delle modalità stabilite dal Garante per la
  protezione dei dati personali e dal Decreto di cui al comma 4 dell’articolo 50
  ter del CAD.

**Risultati**
  Piattaforma a disposizione delle PA (dicembre 2020).

**Aree di intervento**
  Nel breve periodo impatto sulle PA.
