Allegato 1 - Glossario
======================

0-9
---

.. glossary::

   2RIS
     È l’indicatore di risultato relativo alla “Disponibilità di banche dati
     pubbliche in formato aperto, calcolato tramite il rapporto in percentuale
     tra il numero di banche dati pubbliche disponibili in formato aperto e le
     banche dati pubbliche di un paniere selezionato”. Tale indicatore è
     contemplato nel Documento metodologico su Indicatori e Performance
     Framework attraverso il quale sono definite, tra l’altro, le scelte
     metodologiche che hanno guidato la selezione degli indicatori di risultato
     e di output riferibili al PON Governance e Capacità istituzionale.

A
-

.. glossary::

   Access point
     Elemento infrastrutturale della rete europea PEPPOL (Pan European Public
     Procurement OnLine) che implementa un protocollo standard di scambio dei
     messaggi nell’ambito dell’eProcurement, assicurando lo scambio di dati in
     maniera sicura e affidabile

   Accessibilità
     Capacità dei sistemi informatici, nelle forme e nei limiti consentiti dalle
     conoscenze tecnologiche, di erogare servizi e fornire informazioni
     fruibili, senza discriminazioni, anche da parte di coloro che, a causa di
     disabilità, necessitano di tecnologie assistive o configurazioni
     particolari (articolo 2, comma a, Legge 4/2004).

   Amministrazione owner
     Amministrazione titolare di un progetto o attività.

   Anagrafe delle aziende agricole
     Base di dati di interesse nazionale costituita da tutti i soggetti pubblici
     e privati, identificati dal codice fiscale (CUAA, Codice unico di azienda
     agricola), esercenti attività agricola, agroalimentare, forestale e della
     pesca, che intrattengono a qualsiasi titolo rapporti amministrativi e/o
     finanziari con la Pubblica amministrazione centrale o regionale.

   Anagrafe nazionale degli assistiti (ANA)
     Base di dati di interesse nazionale realizzata dal Ministero dell’Economia
     e delle Finanze, in accordo con il Ministero della salute in relazione alle
     specifiche esigenze di monitoraggio dei livelli essenziali di assistenza,
     subentra alle anagrafi e agli elenchi degli assistiti tenuti dalle singole
     aziende sanitarie locali. Il Fascicolo sanitario elettronico garantirà
     l’allineamento dei dati identificativi degli assistiti con i dati contenuti
     nell’Anagrafe nazionale degli assistiti.

   API economy
     Esternalità economiche emergenti originate da organizzazioni e individui
     che forniscono API utili all’accesso diretto ai propri sistemi e/o
     processi. L’apertura delle API consente di innovare più rapidamente e di
     fornire dati omogenei e interfacce interoperabili agli sviluppatori interni
     ed esterni, ai fornitori e ai clienti, per migliorare l’accesso ai dati e
     gli scambi informativi. Tali organizzazioni possono, inoltre, sviluppare
     applicazioni per accedere alle API stesse, in modo da dar vita a nuove
     funzionalità, aggiungendo valore, sia per sé stessi che per l’ambiente
     esterno. Ne risulta un’economia in grado di abilitare nuove tipologie di
     applicazioni con il potenziale di trasformare i processi amministrativi e
     commerciali. Nello specifico della PA, l’apertura dei sistemi informativi
     alle API modifica profondamente il modo in cui le diverse amministrazioni
     si interfacciano e cooperano tra di loro e con terze parti.

   API first
     Strategia di sviluppo e realizzazione di servizi e applicazioni che prevede
     lo sviluppo di un’API prima di realizzare un’applicazione o una pagina web
     o un’applicazione per il mobile. In altri termini, la definizione dei
     canali di erogazione del servizio è logicamente e cronologicamente
     successiva allo sviluppo dell’API.

   App
     Applicazione software dedicata ai dispositivi di tipo mobile, quali
     smartphone o tablet. Si differenzia dalle tradizionali applicazioni, sia
     per il supporto con cui viene usata, sia per la concezione che racchiude in
     sé, caratterizzata da una semplificazione ed eliminazione del superfluo, al
     fine di ottenere leggerezza, essenzialità e velocità, in linea con le
     limitate risorse hardware e con la differente usabilità dei dispositivi
     mobili rispetto ai computer desktop.

   Application Programming Interface (API)
     Tipologia di “interfaccia di servizio” per la programmazione di
     applicazioni, ovvero serie di convenzioni adottate dagli sviluppatori di
     software per definire il modo con il quale va richiamata una determinata
     funzione di un’applicazione. Rispetto a quanto indicato in questo Piano, il
     nuovo Modello di interoperabilità (confronta cap. 4) definirà le regole e
     le convenzioni che le Pubbliche amministrazioni e gli altri soggetti che
     aderiscono al Sistema Informatico della PA devono adottare per sviluppare
     servizi abilitati all’integrazione applicativa.

   Archivi automatizzati in materia di immigrazione e di asilo
     Istituiti con il Decreto del Presidente della Repubblica 27-07-2004 n. 242,
     di titolarità del Ministero dell’Interno, gli archivi automatizzati in
     materia di immigrazione e di asilo sono interconnessi anche con i sistemi
     informativi di regioni, province autonome e enti locali e pongono in
     interconnessione in rete telematica vari archivi di pertinenza di diverse
     amministrazioni centrali, ad esempio: l’archivio informatizzato della rete
     mondiale visti (Ministero degli affari esteri); l’anagrafe tributaria
     (Ministero dell’economia e delle finanze e Agenzie fiscali); l’archivio
     anagrafico dei lavoratori extracomunitari (INPS); l’archivio informatizzato
     dei permessi di soggiorno (Ministero dell’interno - Dipartimento della
     pubblica sicurezza).

   Archivio nazionale dei numeri civici delle strade urbane (ANNCSU)
     Base di dati che risponde all’esigenza di disporre, per l’intero territorio
     nazionale, di informazioni sulle strade e sui numeri civici informatizzate
     e codificate, aggiornate e certificate dai comuni, al fine di fornire a
     tutti gli Enti della Pubblica amministrazione una base di dati di
     riferimento. L’archivio sarà anche utilizzato dall’Istat quale unico
     archivio toponomastico di riferimento per il censimento permanente e la
     produzione di statistiche territoriali.

   Attribute Authority (gestore di attributi qualificati)
     Il soggetto accreditato nel sistema SPID che, in base alle norme vigenti,
     può certificare attributi qualificati di persone fisiche o giuridiche
     (enti/società), come il possesso di un titolo di studio, l’appartenenza ad
     un ordine professionale, l’iscrizione in registri pubblici.

B
-

.. glossary::

   Back end
     In informatica indica le interfacce che hanno come destinatario un
     programma. Un’applicazione di back end è un programma con il quale l’utente
     interagisce indirettamente, solitamente attraverso un’applicazione di front
     end.

   Back office
     Si contrappone al front office ed è quella parte di un’organizzazione che
     comprende tutte le attività proprie che contribuiscono alla sua gestione
     operativa: dagli aspetti tecnici legati alla produzione e all’esercizio
     delle funzioni tipiche, alle attività di gestione dell’organizzazione e dei
     procedimenti amministrativi. In pratica, il back office è tutto ciò che
     l’utente non vede ma che consente la realizzazione dei servizi a lui
     destinati.

   Backlog
     In informatica, serie di operazioni in attesa di essere eseguite da un
     computer.

   Banca dati nazionale dei contratti pubblici
     Istituita dal CAD (articolo 62-bis) presso l’Autorità per la vigilanza sui
     contratti pubblici di lavori, servizi e forniture per favorire la riduzione
     degli oneri amministrativi derivanti dagli obblighi informativi ed
     assicurare l’efficacia, la trasparenza e il controllo in tempo reale
     dell’azione amministrativa per l’allocazione della spesa pubblica in
     lavori, servizi e forniture, anche al fine del rispetto della legalità e
     del corretto agire della PA e prevenire fenomeni di corruzione.

   Base dei dati catastali
     Di titolarità dell’Agenzia delle Entrate, include dati per la certa
     identificazione sul territorio del bene immobile nell’ambito degli atti di
     trasferimento dei diritti e l’assegnazione della rendita ordinariamente
     ritraibile dall’immobile.

   Base registry
     Termine utilizzato nell’ambito del European Interoperability Framework per
     indicare fonti affidabili, autentiche e ufficiali di dati particolarmente
     rilevanti prodotte dalle Pubbliche amministrazioni (e.g. persone, strade,
     edifici, organizzazioni, ecc.). Questi dati costituiscono il fondamento per
     la costruzione di servizi pubblici e le Pubbliche amministrazioni titolari
     hanno il compito pertanto di gestirli secondo chiari requisiti di qualità,
     sicurezza e privacy. All’interno dei base register si distinguono le banche
     dati di interesse nazionale, le banche dati trasversali e le risorse
     (dizionari, glossari, ontologie, ecc.).

   Best practice
     Insieme delle attività (procedure, comportamenti, abitudini ecc.) che, in
     base alle esperienze che nel tempo si sono dimostrate migliori, sia per la
     loro efficienza (meno quantità di sforzo), sia per la loro efficacia
     (risultati migliori), possono essere prese come riferimento e formalizzate
     in regole o piani da riprodurre in modo sistematico per favorire il
     raggiungimento dei risultati migliori in un determinato ambito.

   Big data
     Si parla di big data quando si ha un insieme di dati da memorizzare e/o
     elaborare di dimensioni così grandi, e/o con una varietà di formati così
     elevata, e/o con una velocità di crescita così alta da richiedere l’uso di
     software non convenzionali (tecnologie big data) per estrapolare, gestire e
     processare informazioni entro un tempo ragionevole. Le tecnologie Big data
     sono altamente scalabili: le loro “capacità” di elaborazione/memorizzazione
     crescono linearmente con la quantità di risorse ad esse dedicate
     (tipicamente espressa in numero di host).

   Big spender
     Sono considerate big spender quelle amministrazioni che detengono
     un’elevata spesa rispetto al totale delle amministrazioni centrali
     rilevate, nonché un alto peso percentuale della componente Opex sul totale
     Capex/Opex e della componente IT sul totale ICT.

C
-

.. glossary::

   Capex
     Capital Expenditure (Spesa per investimento).

   Casellario giudiziale
     Base di dati di interesse nazionale contenente l’elenco dei precedenti
     penali e civili di ogni cittadino. Tutti gli uffici giudiziari italiani
     sono connessi al Sistema Informativo del Casellario (SIC), di titolarità
     del Ministero della Giustizia, una base di dati centralizzata contenente
     l’insieme dei dati del casellario giudiziale e del casellario dei carichi
     pendenti e l’insieme dei dati relativi all’anagrafe delle sanzioni
     amministrative dipendenti da reato e all’anagrafe dei carichi pendenti
     degli illeciti amministrativi dipendenti da reato. Viene alimentata
     direttamente dagli uffici iscrizione e uffici locali e attraverso
     l’interconnessione con i cosiddetti sistemi fonte del sistema penale (SICP,
     SIES, SIPPI). È interconnessa inoltre con le banche dati degli altri
     Casellari europei.

   ccTLD
     Country code Top Level Domain - dominio di primo livello nazionale. I
     domini di primo livello nazionali sono riservati agli stati o territori
     dipendenti e sono formati da due lettere (es. .it, .de, .fr, .uk, .eu,
     etc.).

   CEF Telecom
     Il Connecting Europe Facility (CEF) è il meccanismo per collegare l’Europa,
     uno strumento chiave dell’UE per facilitare l’interazione transfrontaliera
     tra amministrazioni pubbliche, imprese e cittadini, mediante l’utilizzo di
     infrastrutture di servizi digitali (DSI) e reti a banda larga. I progetti
     cofinanziati nell’ambito del programma CEF Telecom contribuiscono alla
     creazione di un sistema europeo di servizi digitali interoperabili e
     interconnessi che sostengono e promuovono il mercato unico digitale

   CEN TC 440
     CEN TC 440 Technical Committee on electronic public procurement, comitato
     tecnico operante all’interno della governance del Comitato europeo di
     normazione (CEN) responsabile dello sviluppo di standard a supporto degli
     appalti pubblici elettronici, compresi i processi pre-aggiudicazione e
     post-aggiudicazione.

   Cloud o cloud computing
     Modello per abilitare, tramite la rete, l’accesso diffuso, agevole e a
     richiesta, ad un insieme condiviso e configurabile di risorse di
     elaborazione (ad esempio reti, server, memoria, applicazioni e servizi) che
     possono essere acquisite e rilasciate rapidamente e con minimo sforzo di
     gestione o di interazione con il fornitore di servizi.

   Cloud enablement
     Il Cloud Enablement è il modello strategico evolutivo per la migrazione del
     patrimonio IT esistente verso il Cloud della PA mediante due componenti
     principali: il programma di Cloud Enablement nazionale, ovvero l’insieme
     dei progetti specifici che consentiranno alle PA di migrare le applicazioni
     in ambiente cloud; l’ambiente (cd. framework) di lavoro del Cloud
     Enablement costituito dall’insieme di risorse, strategie operative,
     metodologie e strumenti necessari per attuare il Cloud Enablement Program
     della PA.

   Cloud first
     In base al principio Cloud First, le PA in fase di definizione di un nuovo
     progetto e/o sviluppo di nuovi servizi digitali, devono, in via
     prioritaria, adottare il paradigma cloud. In particolare per i servizi
     SaaS, prima di qualsiasi altra opzione tecnologica, in coerenza con il
     modello Cloud della PA e le linee guida su acquisizione e riuso di software
     per le pubbliche amministrazioni.


   Cloud ibrido
     Il cloud ibrido è una combinazione del modello pubblico e di quello
     privato, ovvero è un modello in cui l’utente utilizza sia risorse di un suo
     cloud privato che di un cloud pubblico.

   Cloud Marketplace
     Il Cloud Marketplace è la piattaforma che espone i servizi e le
     infrastrutture qualificate da AGID secondo quanto disposto dalle Circolari
     n. 2 e n.3 del 9 aprile 2018. All’interno del Cloud Marketplace è possibile
     visualizzare la scheda tecnica di ogni servizio che mette in evidenza le
     caratteristiche tecniche, il costo e i livelli di servizio dichiarati dal
     fornitore in sede di qualificazione.

   Cloud native (Cloud nativo)
     Nell’uso generale il cloud-native rappresenta un approccio alla creazione e
     all’esecuzione di applicazioni che utilizza in modo nativo servizi e
     infrastrutture forniti da provider di cloud computing.

   Cloud privato
     Tipologia di cloud installato dall’utente nel suo data center per suo
     utilizzo esclusivo. Il principale vantaggio di un cloud privato è che i
     servizi vengono forniti da elaboratori che si trovano nel dominio
     dell’utente e, quindi, questi ha il pieno controllo delle macchine sulle
     quali sono conservati i dati ed eseguiti i processi.

   Cloud service provider (fornitori di servizi cloud)
     I Cloud service provider (CSP) sono i fornitori di servizi cloud
     qualificati da AGID, che possono erogare servizi di tipo Public Cloud alle
     amministrazioni. Le qualificazioni AGID assicurano che le infrastrutture e
     i servizi dei CSP siano sviluppati e operati secondo criteri minimi di
     affidabilità e sicurezza considerati necessari per i servizi digitali della
     PA.

   Comitato di pilotaggio
     ll Comitato di Pilotaggio per il coordinamento degli interventi OT11
     (rafforzamento della capacità istituzionale e amministrativa) e OT2
     (attuazione dell’Agenda Digitale) è stato istituito presso il Dipartimento
     della Funzione Pubblica allo scopo di assicurare il presidio della
     strategia e la coerenza con i processi di riforma della Pubblica
     amministrazione.

   Community Cloud
     Modello di deployment su infrastruttura che eroga servizi Cloud destinati
     ad una comunità di clienti definita.

   Computer Emergency Response/Readiness Team (CERT)
     Struttura con compiti di prevenzione e coordinamento della risposta ad
     incidenti informatici. Un CERT generalmente svolge funzioni di informazione
     e formazione su tematiche legate alla sicurezza cibernetica.

   Conferenza unificata
     Sede congiunta della Conferenza Stato-Regioni e della Conferenza
     Stato-Città e autonomie locali istituita dal decreto legislativo 28 agosto
     1997, n. 281.

   Continuità operativa (Business continuity)
     È l’insieme di attività rivolte a minimizzare gli effetti distruttivi o
     comunque dannosi a seguito di un evento che ha colpito un’organizzazione o
     parte di essa.

   Crescita Digitale
     La Strategia per la crescita digitale 2014 - 2020 è un piano strategico
     nazionale che traccia il percorso utile al perseguimento degli obiettivi
     dell’Agenda Digitale, nell’ambito dell’Accordo di Partenariato 2014 - 2020.
     Crescita digitale è stato predisposto dalla Presidenza del Consiglio,
     insieme al Ministero dello Sviluppo Economico, all’Agenzia per l’Italia
     Digitale e all’Agenzia per la Coesione e approvato dalla Commissione
     Europea.

   Crowdfounding (Finanziamento collettivo)
     Il crowdfounding - finanziamento collettivo - è un processo collaborativo
     di un gruppo di persone che utilizza il proprio denaro in comune per
     sostenere gli sforzi di persone e organizzazioni.

   Crowdsourcing (Sviluppo collettivo)
     Il crowdsourcing - sviluppo collettivo - è un processo che riguarda lo
     sviluppo collettivo di un progetto – in genere su base volontaria, o su
     invito – da parte di una moltitudine di persone esterne all’azienda
     ideatrice.

   Cyber Security Knowledge Base
     Base conoscitiva sulla quale sono raccolte le informazioni sulle
     infrastrutture realizzate nel dominio della Pubblica amministrazione e
     sugli eventi di sicurezza occorsi nel tempo al loro interno.

D
-

.. glossary::

   Data application
     Applicazioni che permettono di visualizzare e manipolare in modo efficace
     un insieme di dati.

   Data Catalogue Vocabulary (DCAT)
     Vocabolario RDF che facilita l’interoperabilità tra cataloghi di dati
     pubblicati sul Web.

   Data-driven
     Politiche guidate dai dati. Le opportunità offerte dalle tecnologie per Big
     Data e la diffusione dell’IoT rendono l’analisi dei dati uno strumento
     utile per costruire modelli della realtà sempre più precisi, grazie ai
     quali impostare strategie politiche efficaci.

   Data lake
     Componente architetturale per la persistenza dei dati forniti in input a un
     sistema di Big Data. In un data lake vengono generalmente memorizzati i
     dati nel loro formato naturale (raw data) e provenienti da diverse sorgenti
     informative: conseguentemente in un data lake coesistono dati strutturati
     (es. XML, JSON), dati semi-strutturati (es. CSV, logs), dati non
     strutturati (es. email, documenti, file PDF) e dati binari (es. immagini,
     audio, video).

   Data scientist
     Esperto di analisi dei dati.

   Data Service
     Categoria in cui rientrano le Piattaforme (Cap. 6 del Piano triennale), che
     assicurano l’accesso a fonti di dati validati, ad esempio l’utilizzo dei
     dati anagrafici assicurato da ANPR, di cui le PA necessitano per dare
     seguito alle proprie funzioni istituzionali.

   Data Retrieval
     Processo di ricerca ed estrazione dei dati da un database attraverso una
     query. Permette l’estrapolazione dei dati al fine di visualizzarli e/o di
     utilizzarli all’interno di un’applicazione.

   Data warehouse
     Archivio informatico contenente i dati di un’organizzazione, progettati per
     consentire di produrre facilmente analisi e relazioni utili a fini
     decisionali.

   Dataset
     Una collezione di dati, generalmente riguardanti una stessa organizzazione,
     che vengono erogati e gestiti congiuntamente.

   Dati.gov.it
     Gestito da AGID, rappresenta il catalogo nazionale dei dati delle Pubbliche
     amministrazioni. In relazione a quanto previsto dall’articolo 9 del decreto
     legislativo 36/2006, così come modificato dal decreto legislativo 102/2015,
     in materia di “Riutilizzo dell’informazione del settore pubblico”,
     dati.gov.it è anche lo strumento di ricerca dei dati in formato aperto
     rilasciati dalle Pubbliche amministrazioni. Il catalogo è alimentato
     attraverso due modalità: l’inserimento dei metadati descrittivi dei dati
     attraverso un’applicazione web, lo harvesting automatico dai portali dei
     dati delle Pubbliche amministrazioni.

   DCAT Application profile (DCAT-AP)
     Specifica europea per la descrizione dei dataset del settore pubblico
     basata sul Data Catalogue vocabulary (DCAT), per consentire una migliore
     ricerca transfrontaliera e dei dati del settore pubblico.

   Demand pull
     Conosciuto anche come market pull, è incentrato sulla concezione che sia la
     domanda a determinare la direzione e la dimensione dell’attività
     innovativa. Tale approccio si pone in antitesi con il modello del
     technology push, basato sull’idea che siano le funzioni di ricerca e
     sviluppo a guidare le innovazioni da introdurre successivamente sul
     mercato.

   Design system
     Insieme di linee guida, regole, risorse ed elementi di interfaccia utente,
     che sono utilizzate per creare prodotti digitali mantenendo la coerenza tra
     diversi ambiti di comunicazione, servizi e siti web.

   Digital by default
     I servizi erogati dalle PA sono prodotti direttamente in modalità digitale.
     Ne segue la necessità di un cambiamento organizzativo dell’amministrazione
     attraverso la digitalizzazione anche dei processi di back office.

   Digital disruption
     Il termine digital disruption indica il momento in cui una nuova tecnologia
     origina il cambiamento di una determinata attività e modifica completamente
     il modello di business precedente.

   Digital divide
     Indica il divario tra persone dotate di strumenti di comunicazione,
     informazione, elaborazione digitale al passo con i tempi e quelle che ne
     sono prive per varie ragioni. Il Digital divide può essere di tipo
     infrastrutturale, economico o culturale.

   Digital Economy and Society Index (DESI)
     Indice composito elaborato dalla Commissione europea per valutare lo stato
     di avanzamento degli Stati membri dell’UE verso un’economia e una società
     digitali. Esso aggrega una serie di indicatori strutturati intorno a cinque
     dimensioni: connettività; capitale umano; uso di internet; integrazione
     della tecnologia digitale; servizi pubblici digitali.

   Digital experience
     Indica l’esperienza digitale, ovvero un’interazione tra un utente e
     un’organizzazione (pubblica amministrazione o privato) possibile solo
     grazie alle tecnologie digitali.

   Digital first
     Una strategia per la quale un’organizzazione distribuisce un servizio o un
     prodotto direttamente in modalità digitale e online, anziché in modalità
     tradizionale. In ambito PA, implica che i servizi siano erogati
     principalmente in via digitale. Tale approccio permette di raggiungere due
     risultati: favorire la diffusione di competenze informatiche presso la
     cittadinanza; dare impulso alla modernizzazione della Pubblica
     amministrazione attraverso la reingegnerizzazione dei propri processi
     interni.

   Digital Single Market
     Il Mercato Unico Digitale (Digital Single Market) è una delle priorità
     politiche della UE per l’incremento dell’economia europea. La strategia
     della Commissione europea è quella di promuovere la realizzazione di un
     mercato armonizzato e integrato, privo delle barriere che ostacolano l’uso
     delle tecnologie e dei servizi digitali e online.

   Disaster recovery
     L’insieme delle misure tecniche e organizzative adottate per assicurare
     all’organizzazione il funzionamento del centro di elaborazione dati e delle
     procedure e applicazioni informatiche dell’organizzazione stessa, in siti
     alternativi a quelli primari/di produzione, a fronte di eventi che
     provochino o possano provocare indisponibilità prolungata.

   Domicilio digitale
     Il domicilio digitale, come definito dall’articolo 1 del CAD, è un
     indirizzo elettronico eletto presso un servizio di posta elettronica
     certificata o un servizio elettronico di recapito certificato qualificato,
     che costituisce il riferimento digitale di cittadini e imprese, come
     definito dal regolamento (UE) 23 luglio 2014 n. 910 del Parlamento europeo
     e del Consiglio in materia di identificazione elettronica e servizi
     fiduciari per le transazioni elettroniche nel mercato interno.

   Dominio applicativo
     Contesto in cui un’applicazione software opera, soprattutto con riferimento
     alla natura e al significato delle informazioni che devono essere
     manipolate.

   Dual-stack
     Soluzione utilizzata per gestire la transizione da IPv4 a IPv6. La tecnica
     del dual-stack prevede l’utilizzo del doppio stack IP, nella pila
     protocollare. Questo doppio stack permette di poter interpretare entrambe
     le versioni del protocollo e, quindi, smistare ai livelli superiori il
     contenuto del pacchetto senza che questi sappiano da quale protocollo IP
     derivi.

   Duplicato informatico
     Il documento informatico ottenuto mediante la memorizzazione, sullo stesso
     dispositivo o su dispositivi diversi, della medesima sequenza di valori
     binari del documento originario.

E
-

.. glossary::

   e-Certis
     E’ il registro on line dei certificati, servizio offerto dalla Commissione
     Europea per normalizzare i requisiti di partecipazione alle gare, dando
     indicazione, per ciascun requisito e per ciascun Stato Membro, di quali
     siano i mezzi di prova associati.

   E-Government/ eGOV
     Sistema di gestione digitalizzata della Pubblica amministrazione, con lo
     scopo di ottimizzare e migliorare i processi interni degli enti, e di
     offrire servizi più rapidi e innovativi agli utenti.

   Early adopter
     Si intendono le amministrazioni che sperimentano l’uso di un’infrastruttura
     o di un’applicazione per condurre test estesi prima dell’apertura delle
     stesse a tutte le PA.

   EGDI (E-Government Development Index)
     Indice che misura l’efficacia dell’E-Government nella fornitura di servizi
     economici e sociali di base alle persone in cinque settori: l’educazione,
     la salute, il lavoro e l’occupazione, la finanza e il welfare sociale.
     L’assessment valuta le performance dell’E-Government di una nazione in
     relazione alle altre e non in misura assoluta. Il framework metodologico
     utilizzato per la raccolta e la valutazione dei dati dell’analisi è basato
     su tre dimensioni: l’adeguatezza delle infrastrutture di Telecomunicazione,
     la capacità delle risorse umane di promuovere l’ICT, la disponibilità di
     servizi e di contenuti on line.

   Electronic Identification Authentication & Signature (eIDAS)
     Il Regolamento eIDAS è il Regolamento UE 910/2014 sull’identità digitale
     che ha l’obiettivo di fornire una base normativa a livello comunitario per
     i servizi fiduciari e i mezzi di identificazione elettronica degli stati
     membri.

   European Interoperability Framework (EIF)
     Framework definito dalla Commissione europea per promuovere l’erogazione di
     servizi pubblici all’interno dell’Unione. Contiene un insieme di
     raccomandazioni e definizioni per: promuovere e sostenere l’erogazione
     di servizi pubblici, favorendo l’interoperabilità transfrontaliera e
     trans-settoriale; guidare le amministrazioni pubbliche nella fornitura
     di servizi a imprese e cittadini; rendere complementari e legare tra
     loro i diversi Framework di interoperabilità nazionali (National
     Interoperability Frameworks, NIFs) a livello europeo. Descrive il modo in
     cui organizzazioni hanno concordato o dovrebbero concordare di interagire
     l’uno con l’altro. Esso fornisce quindi le politiche e le raccomandazioni
     che formano la base per la selezione degli standard da adottare
     nell’interazione tra organizzazioni.

F
-

.. glossary::

   Famiglia anagrafica
     La famiglia anagrafica è un insieme di persone legate da vincoli di
     matrimonio, parentela, affinità, adozione, tutela o da vincoli affettivi. I
     membri devono coabitare e avere dimora abituale nello stesso Comune
     (articolo 4 del Decreto del Presidente della Repubblica 30/05/1989, n.
     223).


   FatturaPA
     La Finanziaria 2008 ha stabilito che la fatturazione nei confronti delle
     amministrazioni dello Stato debba avvenire esclusivamente in forma
     elettronica attraverso il Sistema di Interscambio (SDI)

     La FatturaPA è un formato di fattura elettronica accettato dalle
     amministrazioni che, secondo le disposizioni di legge, sono tenute ad
     avvalersi del Sistema di Interscambio.Il contenuto informativo della
     FatturaPA prevede le informazioni da riportare obbligatoriamente in fattura
     in quanto rilevanti ai fini fiscali secondo la normativa vigente.

   FICEP
     FICEP è il primo “server trasfrontaliero italiano”: la sua implementazione
     consentirà la circolarità delle identità digitali italiane fra tutti gli
     stati membri dell’Unione Europea.

   Framework nazionale per la cyber security (FNCS)
     È il contenuto dell’Italian Cyber Security Report 2015 del CIS Sapienza,
     pubblicato a febbraio 2016 e realizzato con il concorso di AGID. Lo scopo
     del documento è quello di offrire alle organizzazioni un approccio omogeneo
     per affrontare la cyber security, al fine di ridurre il rischio legato alla
     minaccia cyber. L’approccio del framework è intimamente legato a un’analisi
     del rischio e non a standard tecnologici.

   Front end
     In informatica, indica le interfacce che hanno come destinatario un utente.
     Un’applicazione di front end è un programma col quale l’utente ha
     un’interazione diretta.

   Front office
     Si contrappone al back office e rappresenta l’insieme delle strutture di
     un’organizzazione che gestiscono l’interazione con l’utente finale. Nel
     caso della PA, il front office è rappresentato dai diversi canali di
     erogazione di un servizio (dagli sportelli tradizionali ai servizi
     digitali), dai desk informativi e dagli uffici di relazione con il
     pubblico.

   Functional Urban Area (FUA)
     L’area urbana funzionale (FUA) è costituita da un tessuto urbano e non,
     interessato dai medesimi flussi demografici, economici, occupazionali,
     culturali, di mobilità, di distribuzione e produzione e sociali. Può avere
     caratteristiche monocentriche, con un centro urbano preminente, ovvero
     policentriche, con più centri urbani connessi dai flussi anzidetti.

     Le FUA non coincidono di norma con le suddivisioni amministrative
     territoriali ma travalicano tali confini costituendosi come entità
     territoriali e socio-economiche a se stanti.

   Fuzz test
     Tecnica di test automatica via software che consiste nell’inserimento di
     dati non validi, inattesi e casuali in un programma informatico. Il
     programma è monitorato per verificare che non si verifichino anomalie.

G
-

.. glossary::

   Gap analysis
     La Gap Analysis è l’insieme delle attività che permettono il confronto tra
     il posizionamento attuale (as-is) e quello desiderato (to-be) in
     riferimento a best practice di settore, norme volontarie, leggi, obiettivi.
     La Gap Analysis evidenzia quindi gli scostamenti rispetto alle attese e,
     conseguentemente, i miglioramenti da introdurre per raggiungere il
     desiderato.

   Geo DCAT-AP
     Estensione del profilo europeo DCAT-AP per la descrizione di set di dati
     geospaziali e dei relativi servizi. Fornisce una sintassi RDF dei metadati
     inclusi nel set core dello Standard ISO 19115:2003 e di quelli definiti dal
     Regolamento europeo 1285/2008 nell’ambito della Direttiva INSPIRE. Il
     profilo vuole fornire gli strumenti utili per lo scambio di descrizioni dei
     dati e dei servizi territoriali tra portali di dati non prettamente
     geografici utilizzando un formato di scambio comune.

   Gestori di pubblici servizi
     Le aziende e gli enti organizzati in forma societaria che gestiscono
     servizi pubblici.

H
-

.. glossary::

   Human centered design
     Approccio allo sviluppo di sistemi interattivi che mira a rendere i sistemi
     utilizzabili e utili concentrandosi sugli utenti, i loro bisogni e
     requisiti e applicando le conoscenze in materia di fattore umano/
     ergonomia, di usabilità e le relative tecniche (ISO 9241-210:2010)

I
-

.. glossary::

   Identity Provider
     Gestori dell’identità digitale accreditati ai sensi dell’articolo 4 del
     D.P.C.M. 24 ottobre 2014. Persone giuridiche accreditate allo SPID che, in
     qualità di gestori di servizio pubblico, previa identificazione certa
     dell’utente, assegnano, rendono disponibili e gestiscono gli attributi
     utilizzati dal medesimo utente al fine della sua identificazione
     informatica. Essi inoltre, forniscono i servizi necessari a gestire
     l’attribuzione dell’identità digitale degli utenti, la distribuzione e
     l’interoperabilità delle credenziali di accesso, la riservatezza delle
     informazioni gestite e l’autenticazione informatica degli utenti.

   Indicatori di compromissione
     Gli indicatori di compromissione sono informazioni tecniche che, se
     osservate in una rete o all’interno di un sistema, indicano con alta
     probabilità un’intrusione o una compromissione.

   Information and Communications Technology (ICT)
     Insieme dei metodi e tecnologie legate alla trasmissione, ricezione ed
     elaborazione di informazioni. In generale, è anche utilizzata per
     descrivere l’area di attività tecnologiche e industriali relative alla
     comunicazione e elaborazione di informazioni.

   Infrastructure as a Service (IaaS)
     Modello di servizio cloud. La facoltà fornita al consumatore è quella di
     acquisire elaborazione, memoria, rete e altre risorse fondamentali di
     calcolo, inclusi sistemi operativi e applicazioni. Il consumatore non
     gestisce né controlla l’infrastruttura cloud sottostante, ma controlla
     sistemi operativi, memoria, applicazioni ed eventualmente, in modo
     limitato, alcuni componenti di rete (esempio firewall).

   Infrastruttura QXN2
     Rete di scambio qualificata, che rappresenta l’elemento nodale per
     l’interconnessione delle reti dei Fornitori Qualificati SPC, la Rete
     Internazionale (RIPA), le Community Network Regionali e le Infrastrutture
     Nazionali Condivise SPC

   Infrastrutture critiche
     Un insieme di infrastrutture dal cui funzionamento continuo e coordinato
     dipendono lo sviluppo, la sicurezza e la qualità della vita nei paesi
     industrializzati. La distruzione, interruzione o anche parziale o
     momentanea indisponibilità delle IC ha l’effetto di indebolire in maniera
     significativa l’efficienza e il funzionamento normale di un Paese, ma anche
     la sicurezza e il sistema economico-finanziario e sociale, compresi gli
     apparati della Pubblica amministrazione centrale e locale. A titolo di
     esempio, sono infrastrutture fisiche il sistema elettrico ed energetico, le
     varie reti di comunicazione, le reti e le infrastrutture di trasporto
     persone e merci (aereo, navale, ferroviario e stradale), il sistema
     sanitario, i circuiti economico‐finanziari, le reti a supporto del Governo,
     delle Regioni ed enti locali e quelle per la gestione delle emergenze.

   Innovation procurement broker
     Figura di raccordo che opera per facilitare l’incontro tra domanda pubblica
     di soluzioni innovative e l’offerta di mercato.

   Interfaccia di servizio
     Interfaccia di servizio indica l’esposizione delle funzionalità applicative
     che sono necessarie per realizzare un servizio digitale.

   Interoperability by design
     Caratteristica di un prodotto o di un sistema, le cui interfacce sono
     concepite in modo tale da funzionare in modo interoperabile - con altri
     prodotti o sistemi in fase di implementazione o di accesso - senza alcuna
     restrizione.

L
-

.. glossary::

   Lock-in
     Si verifica quando un agente o un insieme di agenti è intrappolato
     all’interno di una scelta o di un equilibrio economici dai quali è
     difficile uscire, anche se sono disponibili alternative potenzialmente più
     efficienti. Per imprese e organizzazioni, si parla di lock-in tecnologico
     in presenza di un investimento in una tecnologia rivelatasi inferiore ad
     altre disponibili, ma risulta costoso uscire dall’investimento effettuato.
     La causa della difficoltà può risiedere nella presenza di costi fissi di
     investimento che andrebbero persi, oppure di esternalità di rete che si
     vengono a creare tra un gruppo di imprese o di organizzazioni che
     utilizzano una stessa tecnologia, rendendo il passaggio a un altro standard
     molto complesso.

M
-

.. glossary::

   Machine learning
     In italiano: apprendimento automatico. Disciplina scientifica afferente
     all’area dell’Intelligenza Artificiale, in cui ricadono algoritmi e
     metodologie utili all’addestramento di programmi capaci di fornire
     automaticamente una risposta a problemi specifici.

   Manutenzione evolutiva (MEV)
     La Manutenzione Evolutiva (di un sito web, di un’App o di un software)
     comprende gli interventi finalizzati a migliorare il prodotto attraverso
     evoluzioni architetturali, introduzione di nuove funzionalità, modifica di
     quelle esistenti, integrazione con altre funzionalità/servizi anche in
     relazione ad aspetti non funzionali quali usabilità, prestazioni,
     accessibilità, e anche in regime di interoperabilità applicativa con
     sistemi di terze parti.

   Marca temporale
     Una marca temporale (timestamp) è una sequenza di caratteri che rappresenta
     una data e/o un orario per accertare l’effettivo avvenimento di un certo
     evento.

   Mercato Elettronico della PA (MEPA)
     Mercato digitale in cui le amministrazioni abilitate possono acquistare,
     per valori inferiori alla soglia comunitaria, i beni e servizi offerti da
     fornitori abilitati a presentare i propri cataloghi sul sistema. Consip
     definisce con appositi bandi le tipologie di beni e servizi e le condizioni
     generali di fornitura, gestisce l’abilitazione dei fornitori e la
     pubblicazione e l’aggiornamento dei cataloghi.

   Metadatazione
     Assegnare dati descrittivi a dati informativi attraverso linguaggio
     standard, non proprietario, intellegibile a tutti i sistemi informatici.

   Metadato
     È un’informazione che descrive un insieme di dati. Nell’ICT, i metadati
     descrivono in modo strutturato le proprietà dei dati. I metadati possono
     essere utilizzati anche per consentire un impiego funzionale dei documenti
     nell’ambito di un determinato sistema informativo. L’indicizzazione con uno
     schema di metadati omogeneo consente l’interoperabilità anche tra tipi di
     risorse diverse.

   Metodologia agile
     Un insieme di metodi di sviluppo del software che si basa su un approccio
     meno strutturato dei metodi tradizionali, con l’obiettivo di sviluppare
     software funzionante in tempi brevi. Le funzionalità sono aggiunte per
     cicli successivi (iterazioni), passando per il rilascio di demo e per
     l’interazione con il cliente. Al termine di ciascuna iterazione il software
     è funzionante e presenta nuove funzionalità rispetto all’iterazione
     precedente. Le iterazioni si susseguono fino al completamento definitivo
     del prodotto.

   Minimum Viable Product (MVP)
     Nello sviluppo di un prodotto o servizio, indica il minimo stadio di
     sviluppo per cui il prodotto può essere testato o introdotto sul mercato.

   Mobile first
     Approccio che imposta l’erogazione di un servizio digitale a partire dal
     canale mobile (app e/o sito web), per poi estendere l’offerta tramite sito
     web adatto alla navigazione desktop.

   Modello SP-COOP
     Sistema pubblico di cooperazione. E’ l’infrastruttura abilitante per le
     comunicazioni applicative tra gli enti pubblici.

   Multi-layer architecture
     Architettura software tipicamente adottata nella realizzazione di
     applicazioni client-server, nella quale le logiche di presentazione, di
     processamento applicativo e di gestione dei dati sono disaccoppiate al fine
     rendere la soluzione più flessibile e aumentare la riusabilità del software
     sviluppato.

   Multi-tenant
     Il termine Multi-tenant si riferisce ad una architettura software in cui
     una singola istanza del suddetto software è eseguita da un server ed è
     fruita da diverse organizzazioni. Ciascuna di esse con le proprie
     peculiarità ambientali, che costituiscono concettualmente uno specifico
     “tenant”, vede il software a proprio utilizzo esclusivo.

N
-

.. glossary::

   National Vulnerability Database (NVD)
     Repository governativo degli Stati Uniti contenente dati riguardanti le
     vulnerabilità e basati sugli standard del Security Content Automation
     Protocol (SCAP) che consentono l’automazione della gestione delle
     vulnerabilità, delle misure di sicurezza e delle conformità.

   Neutralità tecnologica
     Principio introdotto nella legislazione europea dal “pacchetto
     telecomunicazioni” del 2002 (2002/21/CE, 2002/20/CE, 2002/19/CE,
     2002/22/CE, 2002/58/CE). Tale principio prevede la non discriminazione
     tra particolari tecnologie, la non imposizione dell’uso di una
     particolare tecnologia rispetto alle altre e la possibilità di adottare
     provvedimenti ragionevoli al fine di promuovere taluni servizi
     indipendentemente dalla tecnologia utilizzata.

O
-

.. glossary::

   Onboarding
     Col termine Onboarding (“a bordo”) ci si riferisce al processo riguardante
     il progressivo inserimento di soggetti - ad es. pubbliche amministrazioni -
     all’interno di un progetto o processo.

   Once only
     Principio per il quale le Pubbliche amministrazioni devono evitare di
     chiedere ai cittadini e alle imprese informazioni già fornite. Sono poi le
     Pubbliche amministrazioni a condividere tali dati tra i propri uffici, in
     modo da non caricare cittadini e imprese di gravami aggiuntivi. A livello
     europeo, lo Once only principle è elemento portante della priorità
     Administrative Burden Reduction (ABR), cruciale per raggiungere l’obiettivo
     di un Governo Efficiente ed Efficace, fissato come prioritario nell’EU
     eGovernment Action Plan 2016 - 2020 (COM(2016) 179).

   Ontologia
     È un modello di rappresentazione formale della realtà e della conoscenza.
     In informatica è la descrizione formale esplicita dei concetti di un
     dominio sotto forma di un insieme di oggetti e di relazioni, una struttura
     di dati che consente di descrivere le entità e le loro relazioni in un
     determinato dominio di conoscenza.

   Open Government Partnership
     Iniziativa internazionale che mira a ottenere impegni concreti dai Governi
     in termini di promozione della trasparenza, di sostegno alla partecipazione
     civica, di lotta alla corruzione e di diffusione, dentro e fuori le
     Pubbliche amministrazioni, di nuove tecnologie a sostegno dell’innovazione.

   Open Innovation
     Paradigma in base al quale, per creare più valore ed essere più
     competitivi, non è sufficiente basarsi soltanto su idee e risorse interne
     ma è necessario ricorrere anche a strumenti e competenze tecnologiche che
     arrivano dall’esterno introducendo innovazione di processo e di prodotto.

   OpenPEPPOL
     Associazione senza scopo di lucro fondata il 1° settembre 2012 dopo il
     completamento del progetto Pan-European Public Procurement Online (PEPPOL).
     Governa a livello internazionale l’infrastruttura e le regole di business
     della rete europea PEPPOL per la trasmissione e l’interoperabilità dei
     documenti legati alle varie fasi di un processo di procurement.

   Opex
     Operating Expenditure (Spesa corrente).

   Ordinativi di pagamento e incasso (OPI)
     L’ordinativo informatico è un’evidenza elettronica usata dalle Pubbliche
     Amministrazioni per inviare alle proprie Banche Tesoriere gli ordini di
     incasso e pagamento. Possiede piena validità amministrativa e contabile ed
     è in grado, quindi, di sostituire a tutti gli effetti l’ordinativo
     cartaceo.

   OT - Obiettivo tematico
     Gli Obiettivi Tematici (OT) sono gli ambiti, comuni per tutta l’Unione
     Europea, che la politica di coesione ha stabilito a sostegno della crescita
     per il periodo 2014 – 2020.

   OT2 - Obiettivo tematico 2
     Obiettivo tematico finalizzato a migliorare l’accesso alle tecnologie
     dell’informazione e della comunicazione, nonché l’impiego e la qualità
     delle medesime.

   OT11 - Obiettivo tematico 11
     Obiettivo tematico finalizzato a rafforzare la capacità istituzionale e
     promuovere un’amministrazione pubblica efficiente.

P
-

.. glossary::

   Pan European Public Procurement OnLine (PEPPOL)
     Pan-European Public Procurement Online (PEPPOL) progetto costituito dalla
     Commissione Europea con lo scopo di semplificare l’e-procurement attraverso
     i confini degli stati membri, tramite l’utilizzo di tecnologie standard che
     potessero essere adottate da tutti i governi Europei.

   Payment Card Industry Compliance
     La conformità allo standard PCI (Payment Card Industry) DSS (Data Security
     Standard) è l’adesione all’insieme di politiche e procedure sviluppate per
     garantire la sicurezza delle informazioni sui titolari di carte di credito
     e debito, indipendentemente dalle loro modalità o posizioni di raccolta,
     elaborazione, trasmissione e archiviazione. La conformità PCI DSS è
     richiesta da tutte le marche di carte.

   Payment Services Directive 2 (PSD2)
     Direttiva (UE) 2015/2366 del Parlamento europeo e del Consiglio del 25
     novembre 2015 relativa ai servizi di pagamento nel mercato interno che
     promuove lo sviluppo di un mercato dei pagamenti al dettaglio efficiente,
     sicuro e competitivo rafforzando la tutela degli utenti, sostenendo
     l’innovazione e aumentando il livello di sicurezza dei servizi di pagamento
     elettronici.

   Penetration test
     Il penetration test è il processo operativo di valutazione della sicurezza
     di un sistema o di una rete che simula l’attacco di un utente
     malintenzionato.

   Piattaforma dei crediti commerciali (PCC)
     La Piattaforma dei Crediti Commerciali serve a certificare e tracciare le
     operazioni sui crediti di somme dovute dalla PA per appalti, forniture,
     somministrazioni e prestazioni professionali.

   Piattaforma di integrazione del Sistema Museale Nazionale (SMN)
     Piattaforma informatica che abilita il collegamento in rete di tutti i
     musei italiani, consente di gestire il processo di accreditamento al
     Sistema Museale Nazionale e offre ai musei servizi e strumenti
     centralizzati in grado di migliorare l’offerta per cittadini e turisti.

   Piattaforma Infosec
     La piattaforma di aggregazione dati e informazioni gestita dal CERT-PA che
     ha lo scopo di fornire uno strumento per una corretta valutazione delle
     minacce cibernetiche portate verso le infrastrutture informatiche.

   Platform as a Service (Paas)
     Modello di servizio cloud. La facoltà fornita al consumatore è quella di
     distribuire sull’infrastruttura cloud applicazioni create in proprio oppure
     acquisite da terzi, utilizzando linguaggi di programmazione, librerie,
     servizi e strumenti supportati dal fornitore. Il consumatore non gestisce
     né controlla l’infrastruttura cloud sottostante, compresi rete, server,
     sistemi operativi, memoria, ma ha il controllo sulle applicazioni ed
     eventualmente sulle configurazioni dell’ambiente che le ospita.

   Polo strategico nazionale
     Insieme di infrastrutture IT (centralizzate o distribuite) ad alta
     disponibilità, di proprietà pubblica, eletto a Polo Strategico Nazionale
     dalla Presidenza del Consiglio dei Ministri e qualificato da AGID per
     erogare ad altre amministrazioni, in maniera continuativa e sistematica,
     servizi infrastrutturali on-demand, servizi di disaster recovery e business
     continuity, servizi di gestione della sicurezza IT e assistenza ai
     fruitori dei servizi erogati.

   Polo di conservazione
     Data center specializzato nella conservazione dei documenti digitali della
     PA per mezzo di un sistema di conservazione elettronica che garantisce
     autenticità, integrità, affidabilità, leggibilità e reperibilità dei
     documenti informatici, come previsto dal CAD (articolo 44).

   Pre-Commercial Procurement (PCP)
     Appalti pre-commerciali finalizzati a promuovere l’innovazione per
     garantire servizi pubblici sostenibili e di elevata qualità in Europa. La
     COM (2007) 799 della CE ne definisce le caratteristiche in questi termini:
     il campo di applicazione è limitato ai servizi di R&S; si applica la
     condivisione dei rischi e dei benefici (l’acquirente pubblico non riserva
     al suo uso esclusivo i risultati delle attività di R&S); sono appalti
     competitivi miranti a evitare gli aiuti di Stato. L’articolo 19 del decreto
     legge 179/2012 individua l’AGID come centrale di committenza di appalti
     pre-commerciali per conto delle regioni e delle altre amministrazioni
     competenti.

   Process Service
     Categoria in cui rientrano le Piattaforme (cap. 6 del Piano triennale), che
     realizzano digitalmente un processo completo, ad esempio
     l’approvvigionamento realizzato tramite gli strumenti di Public
     e-procurement, di cui le PA diventano utilizzatori.

   Protocollo dual-stack IPv4/IPv6.
     Protocollo di rete (basato sull’approccio del dual stack che prevede
     l’utilizzo del doppio stack IP nella pila protocollare) che, nell’ambito
     della transizione IPv4/IPv6, favorisce il passaggio graduale dal protocollo
     di livello IP, dalla versione 4 alla versione 6.

   Protocollo eGLU LG
     Il Protocollo eGLU per la realizzazione di test di usabilità è uno
     strumento pensato per coloro che lavorano nella gestione dei siti
     istituzionali e tematici di tutte le pubbliche amministrazioni e può essere
     utilmente adottato anche da chi, nelle PA, realizza servizi online e siti
     web.

   Public cloud (cloud pubblico)
     Modello di deployment su infrastruttura che eroga servizi Cloud destinati
     ad un portafoglio di clienti generico (non predefinito).

R
-

.. glossary::

   Re-hosting
     Modalità di migrazione del parco applicativo. Tecnicamente, è il porting di
     una o più applicazioni legacy, fino all’intero sistema, verso ambienti open
     e standard (Microsoft, Unix, Linux) senza che vi siano riconversioni o
     riscritture dei codici sorgenti e, soprattutto, senza che le applicazioni
     mission critical subiscano modifiche funzionali.

   Registro delle imprese
     Base di dati di interesse nazionale di titolarità delle Camere di Commercio
     al quale devono iscriversi tutti gli imprenditori. Esso contiene i dati
     relativi alla costituzione, alle operazioni finanziarie e altri atti delle
     imprese che operano sul territorio nazionale.

   Representational State Transfer (REST)
     Stile architetturale per descrivere l’architettura del world-wide web
     moderno, e per guidare la progettazione e l’implementazione di applicazioni
     web.

   Resource Description Framework (RDF)
     Linguaggio che permette di rappresentare dati e metadati attraverso la
     definizione di asserzioni, dette triplette, secondo lo schema “soggetto”,
     “proprietà” e “oggetto”. È il linguaggio di markup su cui si basa il
     Semantic web.

S
-

.. glossary::

   Segreto statistico
     Regolamentato dall’articolo 9 del decreto legge n. 322 del 6 settembre
     1989, il segreto statistico si inserisce nella più ampia tutela dei dati
     personali prevista dal Codice in materia di protezione dei dati personali
     (decreto legislativo n. 196/2003) e, in particolare, dall’Allegato A3
     denominato “Codice di deontologia per il trattamento di dati personali a
     scopi statistici in ambito Sistan”. È lo strumento mediante cui si tutela
     in maniera rigorosa il diritto alla riservatezza dei cittadini su cui i
     dati sono rilevati. Tali dati, pertanto, sono utilizzati esclusivamente a
     fini statistici e possono essere diffusi solo in forma aggregata e in modo
     tale che non sia possibile identificare la persona a cui le informazioni si
     riferiscono.

   Sepa Direct Debit (SDD)
     Strumento di pagamento telematico per disporre incassi all’interno dei
     paesi SEPA. Il Sepa Direct Debit consente, alle medesime condizioni, la
     raggiungibilità di tutti i conti bancari nell’area Sepa che ammettono
     addebito diretto. Il Sepa Direct Debit è attivato esclusivamente dal
     Creditore in virtù di un mandato ricevuto dal Debitore.

   Service level indicator (SLI)
     Misura quantitativa definita di un determinato aspetto della qualità del
     livello di servizio (ad es. numero di richieste al secondo, latency,
     throughput, availability, etc).

   Service metadata publisher (SMP)
     Pubblicazione dei metadati di servizio. SMP descrive un protocollo per la
     pubblicazione dei metadati del servizio all’interno di una rete a 4 angoli.

   Service Oriented Architecture (SOA)
     Modello architetturale per la progettazione di sistemi software distribuiti
     basato sul concetto di servizio, dove il servizio è definito come un modulo
     software che espone un’interfaccia (o contratto) utilizzata per descrivere
     le funzionalità offerte.

   Servizi back office
     Relativamente al Piano, sono i servizi digitali utilizzati dalla Pubblica
     amministrazione al fine di svolgere i propri compiti istituzionali e che
     non prevedono un contatto con l’utente finale (cittadini e imprese).

   Servizi di System Management
     Servizi di gestione, manutenzione e supporto specialistico per le
     infrastrutture hardware e software, ovvero il complesso dei servizi e delle
     attività volti a garantire la piena operatività delle infrastrutture
     tecnologiche, la disponibilità e le prestazioni delle applicazioni su di
     esse installate e l’integrità dei relativi dati.

   Servizi fiduciari qualificati
     Con il termine servizio fiduciario si indica un insieme di servizi
     elettronici, generalmente forniti a pagamento. Nel regolamento eIDAS sono
     definiti servizi fiduciari: servizi di creazione, verifica e convalida di
     firme elettroniche, sigilli elettronici, validazioni temporali
     elettroniche, servizi elettronici di recapito certificato; certificati
     relativi a tali servizi; servizi di creazione, verifica e convalida dei
     certificati di autenticazione di siti web; servizi di conservazione di
     firme; sigilli o certificati elettronici relativi a tali servizi. I servizi
     fiduciari qualificati sono sottoposti alla vigilanza di appositi organismi
     governativi nazionali, in Italia l’AGID.

   Servizi front office
     Relativamente al Piano, sono i servizi digitali che la Pubblica
     amministrazione eroga ai suoi utenti.

   Sistema di gestione della sicurezza delle informazioni (SGSI)
     Strumento che permette di controllare in modo sistematico e continuativo i
     processi che riguardano la sicurezza di tutto il patrimonio informativo
     aziendale, non solo dal punto di vista informatico (supporti elettronici o
     cartacei utilizzati per immagazzinare i documenti e i dati) ma soprattutto
     dal punto di vista gestionale e organizzativo definendo ruoli,
     responsabilità e procedure formali per l’operatività dell’azienda stessa.

   Sistema di interscambio delle fatture elettroniche (SDI)
     Il Sistema di interscambio, gestito dalla Agenzia delle Entrate, ha il
     ruolo di snodo tra gli attori interessati: riceve i file fattura in formato
     XML FatturaPA, dell’operatore economico e, dopo averne controllato
     correttezza e validità formale, le inoltra agli uffici di fatturazione
     elettronica delle amministrazioni individuati dal codice destinatario
     indicato in fattura.

   Società in house
     Aziende pubbliche costituite in forma societaria, tipicamente società per
     azioni, il cui capitale è detenuto in toto o in parte, direttamente o
     indirettamente, da un ente pubblico che affida loro attività strumentali o
     di produzione.

   Società partecipate
     Società che hanno fra gli azionisti una o più pubbliche amministrazioni.

   Software as a Service (SaaS)
     Modello di servizio cloud. La facoltà fornita al consumatore è quella di
     utilizzare le applicazioni del fornitore funzionanti su un’infrastruttura
     cloud. Le applicazioni sono accessibili da diversi dispositivi attraverso
     un’interfaccia leggera (thin client), come ad esempio un’applicazione email
     su browser, oppure da programmi dotati di apposita interfaccia. Il
     consumatore non gestisce o controlla l’infrastruttura cloud sottostante,
     compresi rete, server, sistemi operativi, memoria, e nemmeno le capacità
     delle singole applicazioni, con la possibile eccezione di limitate
     configurazioni a lui destinate (parametrizzazione).

   Software Development Kit (SDK)
     Pacchetto di sviluppo per applicazioni che consiste in un insieme di
     strumenti di sviluppo software, che permette la creazione di applicazioni
     per software package, e framework software.

   Sistema pubblico di connettività (SPC)
     Insieme di infrastrutture tecnologiche e di regole tecniche che ha lo scopo
     di “federare” le infrastrutture ICT delle Pubbliche amministrazioni al fine
     di realizzare servizi integrati mediante regole e servizi condivisi. Tale
     integrazione permette di risparmiare sui costi e sui tempi e di realizzare
     i servizi finali centrati sull’utente, evitando richieste continue di dati
     da parte delle amministrazioni, oltre che duplicazioni di informazioni e
     controlli.

   Spending review
     L’esame delle spese sostenute dallo Stato per il funzionamento dei suoi
     uffici e per la fornitura di servizi ai cittadini, allo scopo di ridurre
     gli sprechi e di apportare miglioramenti al bilancio.

   Standard SOAP (Simple Object Access Protocol)
     Protocollo Il Simple Object Access Protocol (SOAP) è un protocollo basato
     su XML che consente a due applicazioni di comunicare tra loro sul Web.
     Pubblicato dal W3C nel dicembre 2001 (`SOAP version 1.2 part 0
     <www.w3.org/TR/soap12-part0>`__, `SOAP version 1.2 part 1
     <www.w3.org/TR/soap12-part1>`__, `SOAP version 1.2 part 2
     <www.w3.org/TR/soap12-part2>`__).

   Stress test
     In riferimento ad architetture di tipo client-server, si tratta di una
     tipologia di test che prevede l’aumento incrementale della numerosità e/o
     della frequenza delle richieste di servizio inviate al server, con lo scopo
     di raggiungere il punto di rottura. Grazie agli stress test si determina la
     massima “capacità” del server ed è possibile verificare gli effetti di un
     sovraccarico.

   Switch off
     Abolizione, nei rapporti tra PA e cittadino, di ogni interazione fisica e
     cartacea. La dematerializzazione dei rapporti con la PA rappresenta lo
     strumento principe per realizzare la semplificazione dell’agire
     amministrativo, la riduzione dei costi, l’efficienza e l’efficacia
     amministrativa, il miglioramento della qualità dei servizi erogati.

T
-

.. glossary::

   Task Force IA
     La Task Force IA AGID si occupa di studiare come la diffusione di soluzioni
     e tecnologie di Intelligenza Artificiale (IA) possa incidere
     sull’evoluzione dei servizi pubblici per migliorare il rapporto tra
     Pubblica amministrazione e cittadini.

   Task Service
     Categoria in cui rientrano le Piattaforme (Cap. 6 del Piano), che
     implementano singole funzionalità trasversali alla realizzazione di
     procedimenti amministrativi digitali, ad esempio l’autenticazione degli
     utenti attraverso SPID, che le PA integrano all’interno dei loro sistemi.


   Technical writing
     Attività relativa alla scrittura di guide che aiutino gli utenti a svolgere
     i loro compiti tecnici relativi al soddisfacimento di un bisogno.

   Troubleshooting
     Un processo di ricerca logica e sistematica delle cause di un problema su
     un prodotto o processo.

U
-

.. glossary::

   Universal design
     Progettazione di prodotti, ambienti, applicazioni e servizi per essere
     utilizzati dal maggior numero di persone senza necessità di adattamento.
     Questo approccio richiede una fase di ricerca e analisi sui potenziali
     utenti e sul contesto in cui operano, includendo persone che utilizzano
     tecnologie assistive.

   Usabilità
     Il grado in cui un prodotto può essere usato da particolari utenti per
     raggiungere certi obiettivi con efficacia, efficienza, soddisfazione in uno
     specifico contesto d’uso.

   User Interface
     L’interfaccia utente, User Interface, è un’interfaccia uomo-macchina,
     ovvero ciò che si frappone tra una macchina e un utente, consentendo
     l’interazione reciproca e curando l’aspetto, la presentazione e
     l’interattività di un prodotto.

   UX
     Per User Experience o “esperienza d’uso” in ambito informatico si intendono
     “le percezioni e le reazioni di un utente che derivano dall’uso o
     dall’aspettativa d’uso di un prodotto, sistema o servizio” (ISO 9241-210).

V
-

.. glossary::

   Virtualizzazione
     Metodo di esecuzione delle applicazioni in cui esse sono installate su una
     rappresentazione (da qui il termine virtuale) di un computer reale,
     ottenuta via software e chiamata «macchina virtuale». Le «macchine
     virtuali» a loro volta girano (vengono eseguite) al di sopra di uno strato
     software (di solito chiamato «hypervisor») che simula la disponibilità
     dell’infrastruttura hardware per tutte le macchine virtuali.

W
-

.. glossary::

   Workflow
     Per workflow (flusso di lavoro) s’intende l’automazione di un processo, in
     tutto o solo in parte, durante il quale i documenti, le informazioni o i
     compiti passano da un partecipante a un altro per compiere una determinata
     azione, secondo quanto specificato da un insieme di regole procedurali ben
     definite. Il workflow è quindi la descrizione di un processo (business
     process) ed è costituito da una serie di attività elementari (task),
     eventualmente cicliche o alternative, da eseguire per ottenere un preciso
     risultato.
